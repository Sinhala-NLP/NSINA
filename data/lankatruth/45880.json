{"Source": "Lankatruth", "Timestamp": "January 6, 2018", "Headline": "ඔබේ ගම නගරය මෙවර ජවිපෙට බාරදෙන්න… ජවිපෙ නායකයා අනුරාධපුරයේදී කියයි", "News Content": "“මේ දේශපාලන වස්ත්‍රය මේ රටින් ඉවත් කරන්න ඕන. ඒ නිසා මේ රට වෙලාගෙන තියෙන කිළිටි ගඳගහන දේශපාලන වස්ත්‍රය වෙනුවට නව දේශපාලන වස්ත්‍රයක් අළුත් අත්දැකීම් සහිත මේ රට ගොඩනැගීම සඳහා දැක්මක් තිබෙන කැපකිරීම් පරිත්‍යාගයන් සහිත නව ඇඳුමක් අපේ රටට අන්දමු. ඒ තීරණය අපි ගමු. ඒ වෙනුවෙන් මේ ප්‍රාදේශීය සභාව පටන් ගමු. මේ ඉන්න කාටවත් තමුන්නාන්සෙලට ඡන්ද දෙන්න ඇදයක් තියෙන්න බෑ. මේ හැමදෙනාම ජනතා විමුක්ති පෙරමුණේ අපේක්ෂකයෙක් කියල කියන්නේ සැලකිය යුතු ප්‍රමාණෙකින් ජනතා විමුක්ති පෙරමුණ විසින්ම පෙරීමට භාජනය කරපු අය. පෙරල හොඳම කණ්ඩායමක් ඉදිරිපත් කරල තියෙනවා. ඒ නිසා තමුන්නාන්සෙල කිසිදු සැකයක් සමහර විට නම දන්නැතිව ඇති සමහරවිට ආර්ථික වශයෙන් ශක්තිමත් නැතිවෙන්න පුළුවන් සමහරවිට ලොකු මන්දිර නොතිබෙන්න පුළුවන් හැබැයි මතක තබා ගන්න පෙරාපු ටීම් එක ජනතා විමුක්ති පෙරමුණ ඉදිරිපත් කරල තියෙන්නනෙ. තමුන්නාන්සෙලගෙ නියෝජිතය හැටියට බය නැතිව ප්‍රාදේශීය සභාවට නගර සභාවට යවන්න ඕන කණ්ඩායම ජනතා විමුක්ති පෙරමුණ ඉදිරිපත් කරල තියෙනවා. අපි එක සහතිකයක් දෙනව තමුන්නාන්සෙලට. ජනතා විමුක්ති පෙරමුණ ඉස්සරහින් කතිරයක් ගහන්න.” යැයි ජනතා විමුක්ති පෙරමුණේ නායක අනුර දිසානායක මහතා පසුගිය දෙසැම්බර් 27වනදා අනුරාධපුර කඩපනහ ප්‍රදේශයේදී පැවති ජන හමුවකදී පැවසීය. පළාත් පාලන මැතිවරණයේ අනුරාධපුර නගරයේ අපේක්ෂකයන්ගේ ජය තහවුරු කිරීම සඳහා පැවති එම ජනහමුවේදී වැඩිදුරටත් අදහස් දැක්වූ අනුර දිසානායක මහතා… “දැන් ඡන්දෙ දිනේ තියෙන්නෙ පෙබරවාර මාසෙ 10 වෙනිදා අපි තමුන්නාන්සෙලා හම්බවෙන්න ආවෙ මේ පෙබරවාරි මාසෙ 10වෙනිදා ඡන්දෙදි තමුන්නාන්සෙලා මොනවගේ තීන්දුවක් ගන්න ඕනද මොන වගේ වැදගත්කමක් මේ ඡන්දෙ තියෙනවද කියන කරුණු කාරණා ගැන ටිකක් කතා බහ කරගන්න. අද අපේ ගම්වලට ගියොත් පොදු ජනතාව තුළ වැඩිපුර තියෙන මතය තමයි “අපිට දේශපාලනය තිත්ත වෙලා තියෙන්නේ, අපිට දේශපාලනය ඇති වෙලා තියෙන්නේ, කවුරු ආවත් එකයි, මේ පාර නම් ඡන්දපලටවත් නොගිහින් ඉන්න කල්පනා කර කර ඉන්නේ, දැන් නම් දේශපාලන රැස්වීමකටවත් එන්නැහැ” වගේ දේශපාලනය තිත්ත වුණු, එපා වුණු පොදු ජනතාවක් අපේ රටේ ඉන්නෙ. ඇයි ඒ? දේශපාලනය තිත්ත වෙන්න එපා වෙන්න ඕන නැහැ. දේශපාලනය කියන්නෙ ඉතා හොඳ කාර්යක්. රටේ පොදු ජනතාව වෙනුවෙන් මහජන සේවයක් හැටියට තමුන්ගෙ කාලෙ ශ්‍රමය වැය කරමින් වැඩ කරනව දේශපාලකයෙක්. හැබැයි අපේ රටේ පොදු ජනයාට දේශපාලනය තිත්ත වුණේ ඇයි? අවුරුදු 70ක් අපේ රටේ ජනතාව ජනාධිපතිවරු හැදුවා. හදනකොට කියන එක වෙනුවට වෙන දේවල් කරනවා. ජනතාව මැදිහත්වෙලා මහ ආණ්ඩුව හදනවා. ටික දවසක් යනකොට කියන ඒව වෙනුවට වෙන ඒව කරනවා. දේශපාලනය එපා වෙනවා. ජනතාව එකතුවෙලා පළාත් සභාව හදනවා. පළාත් සභා ඡන්දෙ කාලෙ කියනව කියන ඒවට වඩා වෙනස් ඒව කරනවා. දේශපාලනය ගැන කලකිරෙනවා. ජනතාව එකතුවෙලා නගර සභා භාරදෙනවා, ප්‍රාදේශීය සභා භාරදෙනවා. භාරදෙනකොට කියන ඒවට වඩා කරන ඒව වෙනස් වෙනවා. ජනතාවට දේශපාලනය තිත්ත වෙනවා. ජනතාවට දේශපාලනය තිත්ත වුණේ මොන දේශපාලනයද? අවුරුදු 70ක් මේ රටේ බහුතර ජනතාවක් අනුගමනය කරන ලද වැරදි දේශපාලනය. තිත්ත වෙන්න ඕන වැරදි දේශපාලනය. ඒ නිසා අපි තමුන්නාන්සෙලට ආරාධනා කරන්න ආවේ. ඒ වැරදි දේශපාලනය වෙනුවට නිවැරදි දේශපාලනය අපි තෝරගන්න ඕන. මොකද, මේ ප්‍රශ්න ගොඩක් හදල තියෙන්නේ දේශපාලනය. ආර්ථිකය කඩා වට්ටල තිබෙන්නේ දේශපාලකයෙක්. මහා පරිමාණ වංචා දූෂණ සංස්කෘතියක් හදල තියෙන්නේ දේශපාලකයෙක්. කුඩු ව්‍යාපාර කරන්නේ දේශපාලකයෙක්. ගණිකා වෘත්තියෙ යෙදෙන මධ්‍යස්ථාන පවත්වාගෙන යන්නේ දේශපාලකයෙක්. මේ රටේ ඉතාමත් වැරදි ක්‍රියාමාර්ග රැසක් මේ දේශපාලනය විසින් ඇති කරල තියෙනවා. ඒ නිසා මේ අර්බුදවලට විසඳුම තියෙන්නෙත් දේශපාලනයේ. ඒ නිසා මේ දේශපාලනය කාටවත් එපාවෙලා හරියන්නෙ නැහැ. එපාවෙලා තියෙන්නෙ වැරදි දේශපාලනය. අපි තමුන්නාන්සෙලාට ආරාධනා කරන්න ආවේ 70 වසරක් අපේ රටේ බහුතර ජනතාව මේ අනුගමනය කරමින් තිබෙන වැරදි දේශපාලනය වෙනුවට නිවැරදි දේශපාලනය වෙනුවෙන් ජනතාව පෙළගැහෙමු එකතුවෙමු කියන ආරාධනය කරන්න තමයි. අපේ රටත් අපේ රටේ ජනතාවටත් කුසේ දඟලන දරුවටත් ඇකේ නැළවෙන දරුවටත් මීට වඩා හොඳ අනාගතයක් අපි හදන්න ඕන. එහෙම නම් මේ වැරදි දේශපාලනය වෙනස් කරන්න ඕන. ඒ සඳහා මේ පෙබරවාරි මාසෙ 10 වෙනිදා තීන්දුවක් ගන්න. දැන් තමුන්නාන්සෙලා ඡන්ද පොළට ගියපුවාම වෙනදා වගේ නෙමෙයිනේ හරිම ලේසියි. ඉල්ලන පක්ෂවල නම තියෙනවා ඒකෙ ලකුණ තියෙනවා ඉස්සරහින් හිස් කොටුවක් තියෙනවා. ජනතා විමුක්ති පෙරමුණ සීනුව ලකුණ ඉස්සරහින් හිස් කොටුවක් තව පක්ෂයක් ඒ පක්ෂෙ ලකුණ ඉස්සරහින් හිස් කොටුවක්. ඒකෙ පොඩි ඡන්ද පත්‍රිකාවක ඉල්ලන පක්ෂවල නම් අනුපිළිවෙලට ඒකෙ ලකුණු අනුපිළිවෙලට ඉස්සරහින් හිස් කොටු තියෙනවා. දැන් තමුන්නාන්සෙලට තියෙන්නේ මොකක්ද? තමුන්නාන්සෙලට තියෙන්නේ මේ හිස් කොටුව ඉස්සරහින් කතිරයක් ගහන්න. බැලු බැල්මට අර පොඩි කාලෙ කොටු පුරවනව වගේ ලේසි වැඩක්. මොකද හිස් කොටුවක් තියෙනව හිස් කොටුව ඉස්සරහින් කතිරයක් ගහන්න තියෙනවා. බැලු බැල්මට පොඩිකාලෙ කොටු පුරවනව වගේ වැඩක් වුණාට ඒක තමයි අපේ රටේ අනාගතය රටේ ජනතාවගෙ ඉතිරිය රඳා පවතින කතිරේ. ඒ නිසා අපි තමුන්නාන්සෙලව හම්බවෙන්න ආවෙ පෙබරවාරි මාසෙ 10 වෙනිදා ඡන්ද පොළට ගියපුවාම තමුන්නාන්සෙලගෙ අතට හම්බෙනව ඡන්ද පත්‍රිකාව පක්ෂ නම් ටික තියෙනව ලකුණු ටික තියෙනවා ඉස්සරහින් හිස් කොටු තියෙනවා. කොයි කොටුව ඉස්සරහින්ද කතිරෙ ගහන්නෙ? ඕකනෙ තියෙන ප්‍රශ්නෙ. කෝක ඉස්සරහින්ද කතිරෙ ගහන්නෙ. දැන් අපේ රටේ සාමාන්‍යෙයන් ගත්තොත් තියෙනව මෙහෙම. ඔය කොටුව ඉස්සරහින් කතිරෙ ගහන්න බලන් ඉන්න බොහෝ පිරිසක් කියනව, “අපි නම් මේ සැරේ කතිරෙ ගහන්නෙ සීනුව තියෙන හිස් කොටුව ඉස්සරහින්” හොඳයි, මීට කලින් ජනතා විමුක්ති පෙරමුණට ඡන්දෙ දීපු අය ඉන්නවා, මේ සැරේ අළුතෙන්ම දෙන්න හිතාගෙන ඉන්න අය ඉන්නවා, ඒ වගේම ජනතා විමුක්ති පෙරමුණට දෙනවද වෙන කාටවත් දෙනවද කියල හිත හිතා ඉන්න අයත් ඉන්නවා. පොඩි දෙගිඩියාවක් තියෙනවා. තව පිරිසක් ඉන්නවා “නැහැ මොනව උනත් ජේවීපි එකට දෙන්නැහැ” එහෙම කණ්ඩායමකුත් ඉන්නවා. එතකොට ඉන්නවා ජනතා විමුක්ති පෙරමුණට දීපු අය, ජනතා විමුක්ති පෙරමුණට දෙන්න බලං ඉන්න අය, ජනතා විමුක්ති පෙරමුණට දෙනවද නැද්ද කියල හිත හිත අය ඉන්නවා ජනතා විමුක්ති පෙරමුණට දෙන්නෑ කියන අයත් ඉන්නවා. මේකෙ 1,2 අයට කතා කරන්න දෙයක් නෑනේ. දීපු අයටත් දෙන්න හිතාගෙන ඉන්න අයටත් කතා කරන්න දෙයක් නෑ නේද? කතා කරන්න තියෙන්නෙ කාටද. දැන් අපි තමුන්නාන්සෙල කවුරුත් මෙදා ගිහිල්ල කතා කරන්න ඕන ජනතා විමුක්ති පෙරමුණට දෙනවද නැද්ද කිය කිය හිත හිත ඉන්න අයටයි ජනතා විමුක්ති පෙරමුණට දෙන්නෑ වෙන පක්ෂෙකට දෙනව කියල හිතාගෙන ඉන්න අයටයි. ඇයි? දැන් මම මේ වෙලාවෙ උත්සහ කරන්නෙත් ජනතා විමුක්ති පෙරමුණට දෙනවද නැද්ද කිය කිය හිත හිත ඉන්න අයට හිතන්න දෙයක් නැහැ මේ සැරේ ජනතා විමුක්ති පෙරමුණට තමයි දෙන්නෙ කියල ඒත්තු ගන්වන්න. ඊළඟ ජනතා විමුක්ති පෙරමුණට දෙන්නෙ නැහැ කියන අයට ගෙදර යන ගමන් “නැහැ දුන්නත් වැරැද්දක් නැහැ” වගේ කියල හිතන තැනට පොළඹවන්න. ඕකනේ ඕන දැන්, මේක තමයි අපි ගාව තියෙන කාර්යය. අද පටන් ගත්තාම පෙබරවාරි මාසෙ 10 වෙනිදා වෙනකන් අපිට තියෙන කාර්යභාරය තමයි දෙගිඩියාවෙන් ඉන්න අය ජනතා විමුක්ති පෙරමුණට ඡන්දයක් දෙන තැනට පත් කරන එකයි ඡන්දයක් නොදෙනවාය කියල හිතන් ඉන්න අය දෙගිඩියාවකට ගෙනැල්ල දෙන තැනට ගේන එකයි. ඕකයි අපේ කාර්යය. එකයි මම ඉස්සෙල්ලාම අහන්නෙ එක්සත් ජාතික පාක්ෂිකයන්ගෙන් දැන් එක්සත් ජාතික පක්ෂෙට ඡන්දෙ දීපු, මේ සැරේත් සමහර විට දෙන්න හිතං ඉන්න අය ඇති. 2015 ජනවාරි මාසෙ 8 වෙනිදා ඡන්දෙ දීල මෛත්‍රීපාල මහත්තය ජනාධිපති වුණා. ඒ ගමන්ම මෛත්‍රීපාල මහත්තය ජනාධිපති වෙන කොටම රනිල් වික්‍රමසිංහ මහත්තය අගමැති වුණා. ඡන්දෙ ජනාධිපති ඡන්දෙ. හැබැයි ඒ ඡන්දෙදි දෙන්නම තේරුවා. ජනාධිපතිත් තෝරල අගමැතිත් තෝරල, පස්සෙ අගෝස්තු මාසෙ මහ ඡන්දෙදි එක්සත් ජාතික පක්ෂෙට කතිරෙ ගහල වැඩිපුර මන්ත්‍රී ධුර ගාණක් දීල නැවත රනිල් වික්‍රමසිංහ මහත්තය අගමැති වුණා. දැන් එක්සත් ජාතික පක්ෂෙ අවුරුදු 3ක් රට පාලනය කරනවා මේ ජනවාරි මාසෙ 8 වෙනකොට. අවුරුදු 3ක් කියල කියන්නේ ඕනෑම පාලනයක් හොඳද නරකද කියල මැන බලන්න ඕනවටත් වඩා වැඩි කාලයක්. හැබැයි දැන් මේ අවුරුදු 3න් මොකක්ද පෙන්වලා තියෙන්නේ? ඇයි 2015 අවුරුද්දෙ අලියගේ ඉස්සරහින් කතිරයක් ගැහැව්වේ?. සමහරක් අය කතිරයක් ගැහුවා, මහින්ද මහත්තයගෙ ආණ්ඩුව මහා පරිමාණ ලෙස හොරකම් කරල තිබුණා ඒ හොරු අල්ලල, හොරු හිරේට දාලා, හොරාකාපු දේපල අරගෙන රට හදනව කියල බලාපොරොත්තුවෙන්. අපිට මතකයි ඒ කාලෙත් රනිල් වික්‍රමසිංහ මහත්තය වේදිකාවට නැඟල කිව්ව එතුමට බලය දෙන්න හොර පවුල පලවා හැරල හොරා කාපු දේපල අරගෙන රට හදනවා හොරු හිරේ දානව කිව්ව. දැන් අවුරුදු 3යි. ඇන් ඇල්ලුවද හොරු? කවුරු හරි එක්සත් ජාතික පාක්ෂිකයෙක් 2015 ඡන්දයක් දුන්න නම් හොරු අල්ලන්න කියල මේ සැරේ දෙන්න ඕනද? නැහැ, හොරු ඇල්ලුවෙ නැහැ. හොරු ඇල්ලුවෙ නෑ විතරක් නෙවෙයි දැන් හොරු ආණ්ඩුවට කෝචොක් පාර දානව. මං දැක්ක මහින්ද මහත්තය මේ ළඟදි කියනව කෝ හොරු? හූ හූ ගානවා. හොරු කෝචොක් කරන්න පටන් අරං. දැන් හොරු ඇල්ලුවෙ නැහැ. කොච්චරද කියනව නම් මහින්ද මහත්තය මේ ළඟදි වේදිකාවක කියනව එතුමා ආපුවම හොරු අල්ලනවලු. රනිල් වික්‍රමසිංහ මහත්තයල හොරකම් ඇල්ලුවෙ නෑ. ඇල්ලුවෙ නෑ විතරක් නෙ‍මෙයි, හොරු ආරක්ෂා කරා. හොරුන්ගෙ රැකවරණය බවට පත් වුණේ රනිල් වික්‍රමසිංහ මහත්තයා. සමහර හොරුන්ගෙ රැකවරණය මෛත්‍රීපාල සිරිසේන මහත්තය. මම කියන්නම් එකක් දෙකක්. මේක ගැන කියන්න ගියොත් ඒ ඔක්කොම කියන්න වෙනවා එළිවෙනකන්. මං එකක් දෙකක් උදාහරණ පෙන්වන්නම් හොරු රැකපු විදිය. ඕගොල්ලො දන්නවද අපේ පොලිස්පති තුමා දැං ඉන්න.එතුමාව පාරෙ දැක්කත් අඳුරන්න පුළුවන්. කලින් හිටපු පොලිස්පති තුමා දන්නවද? ඉලංගකෝන් මහත්තයා. නැහැ එයා එහෙම දන්නෙ නැහැ. මොකද එයා වැඩිය මාධ්‍යට ආවේ නැහැ. වැඩිය නිකං සරඹ දැක්වුවේ නැහැ. හැබැයි වර්තමාන පොලිස්පති තුමා මාධ්‍යට එනවා භාවනා කරනවා පොලිසියෙ අයට භාවනා කරන්න කියනවා. භාවනා කරේ නැත්තම් භාවනා කරන්න කියල ගහනවා. අමුතු භාණ්ඩයක් ඇවිල්ල ඉන්නේ. දැන් මේ වගේම රැස්වීමක පොලිස්පති තුමා කතා කර කර ඉන්නකොට මේ මාධ්‍ය ඉස්සරහ පොලිස්පති තුමාට කෝල් එකක් ආව. මොකක්ද කිව්වෙ. “යස් සර්, හා සර් , නිළමෙ නේද සර්, මං බලාගන්නම් සර්, ෆයිල් එක ගෙන්නම් සර්, බයවෙන්න එපා සර්, ඕකේ සර්” ඔච්චරයි කිව්වෙ. දැන් අපිට ඇහුනෙ පොලිස්පති තුමා කතා කරනවා. දැන් අනික් පැත්තෙන් කතා කරේ කවුද? අනිත් පැත්තෙන් කතා කරේ සාගල රත්නායක පොලිස් ඇමති. මම පාර්ලිමේන්තුවෙ සාගල රත්නායක පොලිස් ඇමති ඉස්සරහ කිව්ව “පොලිස්පති තුමාට කෝල් එක ගත්තෙ ඇමති සාගල ඔයා” කියල. සාගල මීක් නැහැ. දැන් කෝල් එක සාගලගෙ. ඊළඟ කතාව වුණේ නිලමෙ කෙනෙක් ගැන. කවුද මේ නිලමෙ? මේ නිලමෙ තමයි දෙවුන්දර දේවාලෙ හිටපු බස්නායක නිලමෙ. ඒ විතරක් නෙවෙයි ඛනිජ වැලි සංස්ථාවෙ හිටපු සභාපති. නාමල් රාජපක්ෂගෙ අතිජාත මිත්‍රයා. දිසාන් ගුණසේකර. එහෙනම් ගත්තෙ සාගල, කෝල් එකෙන් කතා කරේ දිසාන් ගුණසේකර ගැන. ඊළඟ කතා කළා ෆයිල් එක ගෙන්න ගන්න. මොකද්ද මේ ෆයිල් එක? මේ ෆයිල් එක තමයි, දිසාන් ගුණසේකර ඛනිජ වැලි සංස්ථාවෙ සභාපතිවරයා හැටියට ඉන්න කොට ඒක සල්ලි වියදම් කරල ලක්ෂ 400ක් වියදම් කරල හම්බන්තොට හැදුව වෙරළ උද්‍යානයක්. දැන් ඛනිජ වැලි සංස්ථාවට වෙරළ උද්‍යාන හදන්න බලයක් නැහැ. හැබැයි ඛනිජ වැලි සංස්ථාව ගිහිල්ල හම්බන්තොට වෙරළ උද්‍යානයක් හැදුවා. පස්සෙ බලනකොට වෙරළ තියෙනව උද්‍යානයක් නැහැ. වෙරළ කොහොමත් තියෙනව ගලක්වත් තියල නැහැ. ඔන්න ෆයිල් එක. ඊට පස්සෙ “මං ගෙන්නගන්නම් සර්” FCID එකේ තියෙන ෆයිල් එක පොලිස්පතිතුමා ගෙන්න ගන්නම් කිව්ව. “මං බලාගන්නම් සර්. බය වෙන්න එපා සර් මොකවත් වෙන්නැහැ”. හොරු රකිනවා. තව මොනවද සාක්ෂි. ඔය නිකං අපිට ඇහිච්ච කෝල් එකනෙ. ඇහෙන්නැතිව කොච්චර දෙනව ඇත්ද? ඒ නිසා හොරු අල්ලන්න ආපු ආණ්ඩුව හොරු ආරක්ෂා කරා. ඔය වගේම ශිරන්ති රාජපක්ෂ මැතිතුමිය මතකද? එතුමියගෙ සිරිලිය පදනමට ගෙයක් අරගෙන තිබුණා ටොරිංටන්වල. ප්‍රභාත් නානායක්කාරගෙ ගේ. ලක්ෂ 350ක් දීල ගත්තේ. ලක්ෂ 350යි ගෙට. සිරිලිය පදනමේ ගිණුමෙ තිබුණා ලක්ෂ 420යි. එතකොට ශිරන්ති නෝන ගාව ගෙට ලක්ෂ 350යි. මේ ඔප්පුවෙ ලියපු ගාන හොඳේ. අපි දන්නව සාමාන්‍යයෙන් ඔප්පුවෙ ලියන්නෙ ඇත්ත ගානට වඩා ටිකක් අඩුවෙන්. ඔප්පුවෙ ලියපු ගාන ලක්ෂ 350යි ගෙට සිරිලිය ගිණුමෙ ලක්ෂ 420යි ඔක්කොම එකතු කළාම ලක්ෂ 770යි. දැන් ලක්ෂ 770ක දේපළක් කොහෙන්ද ශිරන්ති රාජපක්ෂට? මොන්ටිසෝරි ටීචර්, කොහෙන්ද? අන්න අපේ වසන්ත සමරසිංහ සහෝදරයා තමුන්නාන්සෙලගේ දිස්ත්‍රික්කෙ නායකයා FCID එකට ගිහිල්ල පැමිණිල්ලක් දැම්මා මේක ගැන හොයන්න කියල. හොයාගෙන ගියා. අන්තිමේට කටඋත්තරයක් ගන්න ඕන උණා ශිරන්ති රාජපක්ෂගෙන්. ලියුමක් යැව්ව FCID එක කරුණාකරල එන්න FCID එකට ඇවිල්ල කටඋත්තරයක් දෙන්න කියල. ලියුම හම්බුනා විතරයි මහින්ද මහත්තය ගත්ත කෝල් එකක් රනිල් මහත්තයට. අරං ඇහුව ශිරන්ති නෝනව මෙහෙම FCID එකට එවන්න කියල තියෙනව එවන්නම ඕනද? යාළුවො දෙන්නනෙ. රනිල් මහත්තය කියනව එව්වෙ නැති වුණාට කමක් නැහැ . එතුමිය ඉන්න තැනට මම FCID එක එවන්නම් කිව්ව. මොකද වුණේ? FCID එකට එන්න ඕන ශිරන්ති නෝන, හැබැයි FCID එක ගියා එතුමිය හිටපු තැනට චමල් රාජපක්ෂගෙ ගෙදර. ඔන්න කටඋත්තරේ ගත්ත තැන. ඒ නිසා හොරු අල්ලන්න ආපු ආණ්ඩුව හොරු ආරක්ෂා කලා. රනිල් වික්‍රමසිංහ මහත්තයා, සාගල රත්නායක, වජිර අපේවර්ධන, .තිලක් මාරපන, මේ සියළු දෙනාම මැදිහත් වුණා හොරු ආරක්ෂා කරන්න. මහින්දානන්ද අළුත්ගමගේ අත්අඩංගුවට ගෙන කටඋත්තර සටහන් කරගෙන අධිකරණයට ඉදිරිපත් කරන්න කියල නීතිපති දෙපාර්තමේන්තුවෙන් ලියුම් ආව FCID එකට. කෝ ගත්තද? මං මේක කිව්වට පස්සෙ දවසක් පාර්ලිමේන්තුවෙදි මට මහින්දානන්ද ඒක ප්‍රතික්ෂේප කරල පාර්ලිමේන්තුවෙ කතා කරනව කිව්ව. මං කිව්ව කතා කරන්න ලියුම මම සභා ගත කරනව කියල. අත්අඩංගුවට ගත්තෙ නැත්තෙ මොකක් නිසාද? අත්අඩංගුවට ගත්තෙ නැත්තෙ මෛත්‍රීපාල සිරිසේන මහත්තය කිව්ව ගන්න එපා කියල. මේක ඇත්ත කතාව. රනිල් වික්‍රමසිංහ මහත්තයල මේ හොරු අල්ලන්න ආපු අය හොරු ආරක්ෂා කරා. ඒ නිසා කවුරු හරි ඡන්දයක් දුන්න නම් හොරු අල්ලන්න කියල මේ සැරේ දෙන්න එපා. ඇයි? හොරු ඇල්ලුවෙ නැහැ. ඊළඟ සමහර අය කල්පනා කරන්න ඇති හොරු ඇල්ලුවෙ නැති උනාට කමක් නැහැ. හොරකම් නොකර හිටියොත් ඇති කියල. මොකද රනිල් වික්‍රමසිංහ මහත්තයල ඒකාලෙ වේදිකාවෙ කිව්ව ඒ ගොල්ලො ආණ්ඩුවක් හදල හොරකම් කරන්න ඉඩ දෙන්නෙ නැහැ කියල. හැබැයි මොකක්ද වුණේ? ජනවාරි මාසෙ 8 වෙනිදා ආණුඩව හැදුනෙ. පෙබරවාරි මාසෙ 27 වෙනකොට දින පනහයි. ජනවාරි මාසෙ 8 වෙනිදා වෙනකොට රටේ සියලු ජනතාව පෙළගැහිල හිටිය හොරු අල්ලන්න. විශාල බලාපොරොත්තුවක් තිබුණ හොරු අල්ලන්න. අපේ පැලවත්ත කාර්යාලෙට අමාත්‍යංශවල හිටපු ලේකම්වරු, සංස්ථාවල හිටපු අධ්‍යක්ෂවරු තොග ප්‍රමාණෙන් ගෙනැල්ල විස්තර දෙන්න පටන්ගත්තා. සජින් වාස් ගුණවර්ධන, මෙන්න හෙලිකොප්ටර් සජින්ගෙ, මෙන්න සිංගප්පූරුවෙ කොම්පැණි, මෙන්න සිංගප්පූරුවෙ ගිණුමෙ සල්ලි, මෙන්න ගුවන් යානා පුහුණු කිරීමේ ඉස්කෝල සජින් වාස්ගෙ විස්තර ඔක්කොම දුන්න. මෙන්න බැසිල් රාජපක්ෂ, මල්වානෙ ගෙවල්, මල්වානෙ ඉඩම්, ඔරුතොට ගෙවල්, බ්‍රවුන්ඩ්ස්හිල්වල ඉඩම්, ඇමෙරිකාවෙ ඉඩම් විස්තර දුන්න. මෙන්න යෝෂිත රාජපක්ෂ, CSN නාලිකාව, රේඩියෝ නාලිකා, දෙහිවල ගෙවල්, දෙහිවල ඉඩම් විස්තර ඔක්කොම දුන්න. මෙන්න මහින්දානන්ද අළුත්ගමගේ, කොළඹ, නාවල ගෙවල්, බොරැල්ල කින්සි රෝඩ් එකේ ගෙවල්, නුවර ඉඩම්, නාවලපිටියෙ ගෙවල්, එයාපෝර්ට් එකේ කඩ දෙකක්, එංගලන්තෙ ගෙවල්, දරුව ඉගෙනගන්නනෙ ඇමෙරිකාවෙ මේං විස්තර විස්තර දුන්න. ගාමිණී සෙනරත් මෙන්න එක්රැස්කර ගත්තු ධනය, මෙන්න ගේ ප්‍රමාණය, මෙන්න ඉඩම් ප්‍රමාණය විස්තර ඔක්කොම ගෙනත් දුන්න. මෙන්න මාර්ග සංවර්ධන අධිකාරියෙ ප්‍රේමසිරි බුත්තල පාරෙන් හොරකම් කරපු විදිය, මෙන්න මහජනයගෙ දේපළ හොරකම් කරපු විදිය විස්තර ඔක්කොම ගෙනත් දුන්න. මෙන්න S.M. චන්ද්‍රසේන මාවිල් ආරු සොරොව්ව වහපු වෙලාවෙ කුඹුරු විනාශවෙලා තියෙනකොට ගොවියන්ට ගෙවන්න දුන්න වන්දිය ගොවියොන්ට වන්දිය ගෙවනව වෙනුවට වැඩිපුරම වන්දිය ගත්තෙ S.M.චන්ද්‍රසේන. අහල හත්ගව්වක කුඹුරක් නෑ එස් එම්ට. මේං විස්තර එහෙමයි ගෙනත් දුන්නෙ. මේං අනුර යාපා පෙට්‍රොලියම් එකෙන් සල්ලි අරං සතොසෙන් බඩු අරගෙන ගිරිඋල්ලෙ ගංවතුර ආධාර බෙදුවලු. බලනකොට සාක්ෂි දීල කොල්ල කියනව ගංවතුර ආධාර බෙදුවෙ නෑ ඔක්කොම ගිහිල්ල අනුර යාපගෙ ගෙදර බාගත්තලු බඩු ටික.මේං ජොන්ස්ටන් ප්‍රනාන්දු අරක්කුවල බදු ගෙවපු නැති ඒව, සතොසෙන් බඩු ගත්ත ඒව, පුතාගෙ ඡන්දෙට සතොසෙ සල්ලිවලින් කන්න දීපුව, මේං විස්තර. ජගත් පුෂ්පකුමාර වයඹ වතු සමාගමේ සල්ලි අරගෙන තණමල්විල ගංවතුරවලට බෙදල. 2015 දෙසැම්බර්වල ඒ කාලෙ තණමල්විල ගංවතුරක් තියා කාෂ්ටක පෑවුම. විස්තර ඔක්කොම ආව. මේං නාමල් රාජපක්ෂ ඉඩම් අරං තියෙන විදි ඔක්කොම ආව. මේ රටේ මහජනයා ලොකූ බලාපොරොත්තුවකින් හොරු අල්ලන්න පෙළඹුනා. විස්තර ඔක්කොම දුන්න. අපිත් අපේ පක්ෂෙ කමිටුවක් පත් කරල අපේ වසන්ත සහෝදරයා ඒකෙ නායකත්වයට දාල ඔක්කොම ගිහිල්ල FCID එකට අල්ලස් එකට භාර දුන්න අල්ලපල්ල හොරු කියල. රටේ ජනතාව සැලසුම් කරනව හොරු අල්ලන්න. රටේ ජනතාව හොරු අල්ලන්න සැලසුම් කරනකොට රනිල් වික්‍රමසිංහ මහත්තයා හොරකමක් කරන්න සැලසුම් කරනවා. ඒකනෙ වැඩේ. ජනතාවගෙ බලාපොරොත්තුව හොරු අල්ලන්න. අගමැතිතුමා බලාපොරොත්තුව හොරකමක් කරන්න. ජනවාරි 8 ඉඳන් පෙබරවාරි 27 බැඳුම්කරේ පළමු මගඩිය දින පනහක් නෑ. සිංගප්පූරුවෙ පුරවැසියෙක් අර්ජුන මහේන්ද්‍රන් ගෙනල්ල වාඩි කෙරෙව්ව මහ බැංකුවෙ මහ පුටුවෙ. 1951න් පස්සෙ ලංකාවෙ පළවෙනි වතාවට මහබැංකු අධිපතිවරයෙක් බවට පත් වුණා විදේශිකයෙක් මතක තබා ගන්න. කැබිනට් මණ්ඩලය විරුද්ධ වුණා ඒත් ගෙනාවා එයාම ඕන කියල. එයා මහබැංකු අධිපති පුටුවෙ වාඩි කෙරෙව්ව. බැඳුම්කර ගනුදෙනුව. ඔය බැඳුම්කර කියන්නේ මේ අමුතු දෙයක් නෙවෙයි. මහබැංකුවට සල්ලි ඕන උනාම සල්ලි ආකාර දෙකකට හොයනවා. එකක් තමයි අර බියගම සල්ලි ෆැක්ටරියට ගිහිල්ල සල්ලි අච්චු ගහල ඒක හොයනවා. එහෙම නැත්නම් ජනතාවගෙන් ණයට ගන්නවා. ජනතාවගෙන් ණයට ගන්නව කිව්වට අපි ඔක්කොටම ගන්න බැහැ. ඒකෙ 16 දෙනෙක් ඉන්නව ලියාපදිංචි සමාගම් ඒගොල්ලන්ට කියනව දැන් සල්ලි ඕන දීපන් ණය කියල. ඒකෙ සමාගමක් තමයි ඇලෝසියස්ගෙ සමාගම, පර්පචුවෙල් සමාගම. ඒ ගොල්ල මොකක්ද කරන්නෙ. මාම කිව්ව ආණ්ඩුවට සල්ලි ඕන කෝටි 100ක් ණය දෙන්න කියල. කෝටි 100යි ඉල්ලුවෙ. අර 16 එක එක අය කිව්ව මං මෙච්චර දෙන්නම් මෙච්චර දෙන්නම් කියල. දීල ඉවරවෙලා ඒකෙ වෙන්දේසිය වහලා කෝටි 100 ඉල්ලුවා. කෝටි 1000ක් ගත්තා. කෝටි 1000ක් ගන්නකොට බෑනගෙ සමාගම කෝටි 540ක් දීල. 100ක් ඉල්ලනකොට බෑන කොහොමද 540ක් දෙන්නම් කියන්නෙ? ඕගොල්ලන්ගෙන් කවුරුහරි ඇවිල්ල රුපියල් 100 දීපන්කො ණයට කිව්වොත් මොකද කියන්නෙ? මං 50ක් දෙන්නම් ඉතුරු 50 සුමනෙගෙන් ඉල්ලගනින් කියනවා. එහෙම නැත්තම් මං සීයම දෙන්නම්. 100 දෙන්න කියනකොට 500ම දෙනවද? මහ බැංකු අධිපති අර්ජුන මහේන්ද්‍රන් පස්සේ ඒගොල්ලන්ට දැන්වීමක් දාල කිව්ව “කෝටි 100ක් අපි ගන්නව” කියල හැබැයි අර්ජුන ඇලෝසියස් කෝටි 540ක් දෙන්නම් කිව්ව. 100ක් ගන්නම් කියල මාම 1000ක් ගත්තා පොලී අනුපාතික ඉහළ ගියා අතිරේක ලාභයක් ලැබුණ බෑනට. බෑනගේ මේ සමාගම් ඇවිල්ල මූල්‍ය සමාගම් ලංකා බැංකුව, මහජන බැංකුව, ඉන්ෂුවරන්ස් සමාගම්, ලීසිං සමාගම් ඒවට කියන්නෙ මූල්‍ය සමාගම්. ඒ මූල්‍ය සමාගම් තමන්ගේ මූල්‍ය ප්‍රකාශනය දාන්න ඕන පත්තරේ. අර්ජුන ඇලෝසියස්ගේ පර්පචුවෙල් සමාගම 2015 මාර්තු ඉඳන් 2016 මාර්තු වෙනකොට පත්තරේ දාල කිව්ව ලාභය කෝටි 530යි කියල. අවුරුද්දෙ ලාභය කෝටි 530යි. දවසක ලාභය ලක්ෂ 150යි. මේ අනුරාධපුර නගරයේ හාඩ්වෙයාර්, බියුටි සැලෝන්, මෙඩිකල් සෙන්ටර්, මෝටර් රථ අමතර කොටස් කඩ තිනෙවා. මේ ඔක්කොටම දවසට බිස්නස් එකවත් නෑ ලක්ෂ 150ක්. නේද? ලක්ෂ 150ක මේ අනුරාධපුර නගරයේ දවසක බිස්නස් එකවත් නෑ. හැබැයි අර්ජුන ඇලෝෂියස්ගෙ දවසක ලාභය ලක්ෂ 150යි. ඒ කියන්නේ අවුරුද්දේ ලාභය කෝටි 530යි. ඔය කෝටි 530ක් කිව්වට ඇඟට දැනෙන්නෑ. මං දැනෙන විදියට ටිකක් කියන්නද? ලක්ෂෙකට තියෙනව දාහෙ කොළ 100ක් කෝටියකට තියෙනව දාහෙ කොළ 10000ක්. එහෙනම් කෝටියක් කියල කියන්නේ දාහෙ කොළ 10000. දාහෙ කොළ 500ක මිටියක් බැන්ඳහම සාමාන්‍යයෙන් අර ලොකු ගඩොල් කැටයක් වගේ. එහෙනම් කෝටියක තියෙනව ලොකු ගඩොල් කැට 20ක්. එහෙනම් කෝටියක් කොච්චරද කියල ඇහුවොත් දාහෙ කොළවලින් ලොකු ගඩොල් කැට 20ක් වගේ. කෝටි 530ක් කියන්නෙ ලොකු ගඩොල් කැට 10600ක්. දැන් මේ අර්ජුන ඇලෝෂියස්ගෙ ලාභය හොඳේ. ලොකු ගඩොල් කැට 10600ක්. සාමාන්‍යයෙන් ගඩොල් පෝරණුවක තියෙන්නේ ගඩොල් කැට 3500ක් 4000ක්. එතකොට මෙතන තියෙන්නේ දාහෙ කොළවලින් ගඩොල් පෝරණු 3ක් වගේ ලාභය. හිතාගන්න පුළුවන්නේ. තට්ටු 4ක බිල්ඩින් එකක් බඳින්න පුලුවන් දාහෙ කොළවලින්. ඉතිං මේ තරම් ධනයක් මේ. තමුන්නාන්සෙල කල්පනා කරල බලන්න, දැන් නිකං පාරෙ යනකොට ගඩොල් පෝරණුවක් දකින කොට ඇලෝෂියස් මතක් වෙන්න ඕන. “හා… ඇලෝසියස්ගෙ සල්ලි වගේ”. මේ අවුරුද්දක ලාභය. ඉතිං මොකක්ද වෙලා තියෙන්නේ? මොකක්ද මේ ලාභය ලබන්නෙ මොනවගෙන්ද? සේවකයො කීයද? ඩ්‍රයිවර්ලත් එක්ක 20ක් නෑ. බිල්ඩින් එක වැසිකිළි දෙක්ත් එක්ක 10-20 කාමරයක්. කොම්පියුටර් 4යි, ලාභය කෝටි 530යි. අන්න අර්ජුන ඇලෝසියස්ට අතිරේක ලාභ ලබන්න මාම මැදිහත් වුණා. මාම ගෙනාවෙ රනිල් මොකටද? මේ අගමැති පුටුවෙ වාඩිවෙන්න කලින් එක්සත් ජාතික පක්ෂෙ අපි අහල තියෙන්නෙ සිරිකොතේ ලයිට් බිල ගෙවාගන්න බැරිව හිටියෙ කියල. ලයිට් බිල ගෙව්වෙ දයා ගමගේ. හැබැයි අගමැති පුටුවෙ වාඩි වෙලා මහ ඡන්දෙ එනකොට ටීවී වල දැන්වීම් විතරක් කොච්චර ගියාද? සාමාන්‍යයෙන් ඔය ප්‍රවෘත්ති වෙලාවට ටීවි එකේ දැන්වීමක් තත්පර 15 දැන්වීමක් දාන්න ලක්ෂ එක හමාරක් ඕන. ජනවාරි මාසෙ 8ට කලින් ලයිට් බිල ගෙවාගන්න බැහැ. අගෝස්තු මාසෙ වෙනකොට තත්පර 15 දැන්වීමක් ලක්ෂ එක හමාරයි. කොච්චර දැන්වීම් ගියාද? බයිසිකලේ එනවා, කාර් එකේ එනවා, තෙමි තෙමි එනවා මොනවද නොගියෙ. කොහෙන්ද ධනය?. මොකද රනිල් වික්‍රමසිංහ මහත්තය අගමැති පුටුවෙ වාඩි වෙන කොට ඇලඩින්ගෙ පුදුම පහනවත් හම්බවුනාද? රනිල් වික්‍රමසිංහ මහත්තය අගමැති පුටුවෙ වාඩි වෙනකොට ඇලඩින්ගෙ පුදුම පහන හම්බුනේ නැතුවට ඇලඩින් හම්බවුනා. අර්ජුන මහේන්ද්‍රන්. වාඩි කෙරෙව්ව මහ බැංකුවෙ මහ පුටුවෙ. ඉතිං අපි අහන්නෙ එක්සත් ජාතික පාක්ෂිකයන්ගෙන් හොරකම් නතර කරන්න කියල තමුන්නාන්සෙල ඡන්දයක් දුන්න නම් හොරකම් නතර කළේ නැහැ. රවීගෙ විස්තර ඕන තරම්, කිරිඇල්ලගෙ විස්තර ඕන තරම්. දිස්ත්‍රික්කෙ යාළුව නිසා හැරිසන්ගෙ විස්ත‍රේ ටිකක් කියන්නම්. නැත්තම් හරි නැහැනෙ නේද? ඔය බැසිල් රාජපක්ෂ අමාත්‍යංශ දරන කාලෙ ඒ ගොල්ලො හැදුව ව්‍යාපෘතියක් අපේ රටේ කිරි නිෂ්පාදනය වැඩි කරන්න ඕන කියල. හැබැයි කිරි නිෂ්පාදනය වැඩි කරන්න අපේ රටේ හරක් විතරක් මදි කිව්ව. ඒ නිසා ඒ ගොල්ලො තීන්දුවක් ගත්ත ඕස්ට්‍රේලියාවෙන් හරක් 20000ක් ගේන්න. ඔය 20000න් හරක් 2000ක් ආවා 2014 අවුරුද්දෙ. මට මතකයි ටීවි එකේ පෙන්නුව ඔය හරක් ඕස්ට්‍රේලියාවෙ නැවක පටවල කොළඹ වරායට ගෙනැල්ල කොළඹ වරායෙ ජැටියෙ දිගට හරක් ටික ඇවිදගෙන එනකොට බැසිල් රාජපක්ෂ අත්පුඩි ගහල හරක් පිළිගත්තා. නෑදෑයෝ එනවා කියල. දැන් ආව ඔය විදියට හරක් 2000ක්. ඊට පස්සෙ මේ හරක් ටික බෙදන්නැතිව NLDB එකේ ෆාම්වල තිබ්බ. හැබැයි මේව ගොවි ජනතාවට බෙදන්න ඕන. ඒ කාලෙ බෙදාගන්න බැරි වුනා. ඊට පස්සෙ මේ ආණ්ඩුව තීරණයක් ගත්ත බෙදන්න. බෙදන්න බලනකොට හරකෙකුට ලක්ෂ හතර හමාරක් වෙලා. හරකෙක් ලක්ෂ හතර හමාරයි. දැන් ගොවි ජනතාවට පුළුවන්ද හරකෙක් ගෙනැල්ල නඩත්තු කරන්න ලක්ෂ හතර හමාරක් දීල?. හරකා ගාලෙ බැඳල තිබ්බහම කකුල කපන් ගියොත් ලක්ෂයයි. සමහර ගොවියන්ගෙ ගේ ඇතුළෙ දේපළ ලක්ෂ හතරහමාරක් නෑ. හැබැයි ගාලෙ ලක්ෂ හතර හමාරක් තියෙනවා. එහෙනම් මොකද කරන්න ඕන? ගෙදර ගේ හිමිය ගාලෙ නිදියගන්න ඕන. එක්කො හරක ගෙට ගන්න ඕන. ඇයි ලක්ෂ හතරහමාරක් හින්ද නේද? ඉතිං මේ තරම් වටිනා ලක්ෂ හතරහමාරක හරකෙක් ආණ්ඩුව ගත්ත. ඇත්ත තමයි ගොවීන්ට මේක දරාගන්න බෑ. ඒ නිසා ආණ්ඩුව ලක්ෂ දෙක හමාරක් දරාගෙන ලක්ෂ 2 ගානේ හරක් දෙන්නම් කිව්ව ගොවි ජනතාවට. ලක්ෂ හතර හමාරයි ලක්ෂ දෙක ගානෙ දෙනවා ආණ්ඩුව ලක්ෂ 2 හමාර ගානේ දරාගන්නවා. ගොවියෙකුට හරකෙක් හම්බුනාම සහනාධාරෙ ලක්ෂ 2 හමාරයි. ගොවි ජනතාවට බෙදනවා කියල පත්තරේ දැන්වීමක් දැම්ම. ඇප්ලිකේෂන් ආව 5000 ගණනක්. ගොවියො කිව්ව ලක්ෂ 2ට නම් අපි දරා ගන්නම් හරකා අපිට දෙන්න කිව්ව. හැරිසන් මොකද කරේ හැරිසන් ගොවීන්ට දෙනව වෙනුවට හරක්ගෙන් 400ක්ම දුන්නෙ නියෝජ්‍ය ඇමති ලක්ෂ්මන් පෙරේරාට, ලක්ෂ්මන් පෙරේරගෙ හිඟුරාන ඩේරි ෆාම් කොම්පැණියට. ලක්ෂ්මන් පෙරේරගෙ ලාභය කීයද? ලක්ෂ 1000යි. ලක්ෂ්මන් පෙරේරට ලක්ෂ 1000ක් එනකොට මීය කැඩුව ගානට හැරිසන් අත ලෙවකාල ඇද්ද? නැහැ මේ හොරකන් නතරකරන්න ආපු ආණ්ඩුනෙ මේව. ඒ නිසා 2015 කවුරු හරි රනිල් වික්‍රමසිංහ මහත්තයට කතිරයක් ගැහුව නම් හොරකම් නතර කරන්න කියල නතර කරේ නැහැ. ඒ නිසා මේ සැරේ නැවත දෙන්ඩ හිතන්න එපා. ඊළඟ සමහර අය හිතන්න ඇති හොරකම් කරත් කමක් නැහැ හොරකම් නොකරත් කමක් නැහැ රනිල් වික්‍රමසිංහ මහත්තයා රට හදයිනේ එහෙම කිව්වනෙ සමහර අය නේද? සමහර අය මට මතකයි කිව්ව රනිල් වික්‍රමසිංහ මහත්තයට වඳින්න තේරෙන්නැහැ. ඒව ලොකු ප්‍රශ්න නෙමෙයි ඇත්තටම. නියරක ඇවිදින්න තේරෙන්නැහැ. තේරුනා කියල නියරක ඇවිදිනවයෑ. ඒව ප්‍රශ්න නෙවෙයි. ජනතාව අතරට යන්න තේරෙන්නැහැ. හැබැයි ඒව අප්සට් වුනාට රනිල් වික්‍රමසිංහ මහත්තයගෙ තියෙන්නෙ ආසියාවෙ ලොකුම මොළේ කිව්ව. ආපු හැටියෙ හදනවා ආර්ථිකේ කිව්ව. මොනතරම්ද කියනව නම් එතුමා කිව්ව මොකක්ද රාජපක්ෂගෙ ආණ්ඩුව කාලෙ සාක්කු පිරෙව්වෙ පවුලෙ සාක්කු කිව්ව. එතුමා බලයට ආපුවම පුරවනව කිව්ව ජනතාවගේ සාක්කු. කොහොමද දන්නැහැ සාක්කු? පිරිලද සාක්කු? එහෙනම් ඉතිං පල්ලෙ හිලක් තියෙන්න ඕන සාක්කුවෙ. සාක්කු පිරුන්නැහැ මේ ව්‍යාපාරිකයගෙන් අහන්නකො. මේ සාමාන්‍යයෙන් ඕනෑම ව්‍යාපාරෙක අස්වැන් නෙලන කාලෙ. අගොස්තු- සැප්තැම්බර් ටිකක් නියඟෙ, ව්‍යාපාරවලට බිස්නස් නැහැ. නොවැම්බර්, දෙසැම්බර්, ජනවාරි කියන්නෙ බිස්නස් කාලෙ. අද මොකද වෙලා තියෙන්නේ මේ ව්‍යාපාරවලට ව්‍යාපාර කඩාවැටිල. ඇයි? ජනතාවගේ අතේ සල්ලි ගැවසෙන්නැහැ. ජනතාවගේ අතේ සල්ලි නැතුව ව්‍යාපාරෙකට දුවන්න බැහැ. ඒ හින්ද රටේ ආර්ථිකය කඩා වැටෙනවා. මුදල් ඇමතිකමේ රවි කරුණානායක වාඩි වෙනකොට කෘෂිකර්ම ඇමතිකමේ දුමින්ද දිසානායක වාඩි වෙනකොට මොකක්ද දෙන්නම කිව්වෙ? අපේ රටේ වී නිෂ්පාදනය වැඩිවෙලා තියෙන්නේ ඒ නිසා මේ අවුරුද්දේ ඒ ගොල්ලන්ගෙ අභිප්‍රාය වී වගා කිරීම කුඹුරු හෙක්ටයාර ලක්ෂෙකින් අඩුකරන එක කිව්ව. කුඹුරු අක්කර ලක්ෂ දෙක හමාරක වී වගාව නතර කරනව කිව්ව. ඕනෑම රටක ආර්ථිකය රඳා පවතින්නේ නිෂ්පාදනය මත ඒ නිෂ්පාදන කඩා වැට්ටුවා. ලංකාවෙ පළවෙනි වතාවට හාල් කිලෝ එක 100 පැන්න. පොල් ගෙඩිය 100 පැන්න. එළවළු ගණන් ගියා. මේ ළඟදි මං බලාගෙන ජෝන් අමරතුංග මහත්තයා වැඩිය කියන ඒව ගණන් ගන්න ඕනෙත් නෑ. නමුත් එතුමා මං දැක්ක කියනවා එදා වත්තලදි පොල් ගණන් නේ? පොල් ගේනව රටින්, හාල් ගණන් නේ? හාල් ගේනව රටින්, එළවළු ගණන් නේ? එළවළු ගේනව රටින්. ඉතිං පොල් ගණන් වෙනකොට පොල් රටින් ගේන්න, හාල් ගණන් ගියපුවම හාල් රටින් ගේන්න, එළවළු ගණන් ගියපුවම එළවලු රටින් ගේන්න ඇමතිවරු ඕනද? ඕකට කොළඹ අර බසාර් වීදියෙ මුදලාලිල දෙන්නෙක් පත්කරගන්න තියෙන්නෙ ආණ්ඩුවට. ඔයිට වඩා හොඳ ඒව අඩුවට ගෙනත් දෙනවා. අපේ රටේ Quarantine නීති අනුව පොල් ගෙන්නත් බැහැ. කොහෙද පොල් ගේන්නෙ. ඔය වගේම ජොන්ස්ටන් ප්‍රනාන්දු ගෙනාව පොල් නැව් දෙකක්. අපේ රටේ ශාක නිරෝධායන පනත තියෙනවා. මොකද අපේ රට දූපතක්. අපේ පොල්වලට ඔය මයිටාව කියන එකත් වෙන රටකින් ආව කියල මතයක් තියෙන්නෙ. ඒ නිසා අපේ පොල් වගාව ආරක්ෂා කරන්න ඕන. ඒ නිසා අපිට වෙන රටවල්වලින් පොල් ගේන්න දෙන්නෙ නැහැ. හැම රටක්ම තමුන්ගෙ රටක නිෂ්පාදනයට හානි කරන පලිබෝධ විවිධ විනාශකාරී ඒවට එන්න ඉඩදෙන්නෙ නැහැ. ඒකනෙ අර රුසියාවට කුරුමිණියෙක් ගිහිල්ල තේ නතර කරේ. එහෙම තමයි හැම රටක්ම. අපිත් එහෙම තමයි. අපේ රටේ ශාක නිරෝධායන පනත අනුව පොල් ගෙන්න බැහැ. හැබැයි ජොන්ස්ටන් ගෙනාවා පොල් නැව් දෙකක්. කොළඹ වරාය ගාව මූදෙ කැරකි කැරකි හිටිය නැව් දෙක. හැබැයි අපි Quarantine එකේ මහත්තුරුන්ට ස්තුතිවන්ත වෙනවා කොළඹ වරායෙන් ගොඩබාන්න දුන්නෙ නැහැ. ඊට පස්සෙ පොල් නැව් දෙක මුහුදෙ හැලුවා. ඊට පස්සෙ පොල් ගොඩගහන්න පටන්ගත්ත හලාවත මුහුදු තීරයට. ඉස්සර කොල්ලො පොල් ඇහිදින්න යන්නෙ පොල් වත්තට. ඊට පස්සෙ පොල් ඇහිදින්න ගියා හලාවත වෙරළට. ඒවගේ පොල් ගෙන්න බැහැ ලංකාවට. හැබැයි ආණ්ඩුව කියනව හාල් ගේනව, පොල් ගේනව, ඒළවළු ගේනවා. පොල් ගෙන්න බැහැ කිව්වම රනිල් වික්‍රමසිංහ මහත්තය මේ ළඟදි කියනව “ආ… පොල්ල කට්ට පිටින්නේ ගේන් බැරි අපි ගාල ගේනව”. දැන් යන්නෙ පොල් ගාල ගේන්න. පොල් ගාන්න ඕන්නම් මෙහෙන් යවන්න පුළුවන් පකිස්ථානෙට. ඉතිං හාල් ගේනව, පොල් ගාල ගේනව, එළවලු ගේනව මේකට ආණ්ඩුවක් ඕනද? අපිට තියෙන්නේ උයන්න විතරයි. හාල් ටික ලිපේ තිබ්බ. කිරි මිරිකුව එළවලු ටික ලිපේ තිබ්බ. ඉතිං හාලුත් ගේනව නම් පොල් ගාලත් ගේනව නම් එළවලුත් ගේනව නම් කෑම පැකට් එකම ගේන කියන්නකො. එච්චරයි. මේ ආර්ථිකය හැදුවද? නැහැ ආර්ථිකය කඩා වැට්ටුවා. ඒ නිසා කවුරු හරි එක්සත් ජාතික පක්ෂෙට 2015 අවුරුද්දෙ ඡන්දයක් දුන්න නම් ආර්ථිකය හදන්න කියල දෙන්න එපා මේ සැරේ. මොකටද දෙන්නේ ආර්ථිකය හැදුවෙ නැහැනේ. තව සමහරු හිතන්න ඇති හොරකම් කරත් නොකරත් කමක් නැහැ, ආර්ථිකේ හැදුවෙ නැතත් කමක් නෑ අපි ඡන්දෙ දුන්නෙ කොල්ලට රස්සාවක් ගන්න. එහෙමත් දුන්නනෙ. ශ්‍රී ලංකා නිදහස් පක්ෂය අවුරුදු ගාණක් රට පාලනය කළා. ඒ නිසා මොකද වෙලා තියෙන්නේ? UNP දරුවට රස්සාව හම්බෙලා නැහැ. දැන් අපි ආණ්ඩුවක් හදා ගන්නව රස්සාවක් ගන්න කියල හිතන්න ඇති. රනිල් වික්‍රමසිංහ මහත්තය නිකං හිටියෙත් නැහැ එතුමත් වේදිකාවෙ නැගල කිව්ව. ඒ ගොල්ලො ආණ්ඩුව ගත්තහම රැකී රක්ෂා දසලක්ෂයක් හදනව කිව්ව. එතකොට හිතුව රටට මොනව වුනත් කමක් නැහැ අපේ දරුවට දැරිවියට රස්සාවක් ගන්න කියල ඡන්දෙ දෙන්න ඇති. දැන් අවුරුදු 3යි. රස්සා කොච්චර හැදුවද? මේ ළඟදි එරාන් වික්‍රමරත්න එතුමා පාර්ලිමේන්තුවේ නියෝජ්‍ය මුදල් ඇමතිවරයා පාර්ලිමේන්තුවේ කියනවා දැන් අපි රක්ෂා ලක්ෂ 4ක් හදල ඉවරයි. තව හදන්න තියෙන්නෙ 6යි. 4ක් ඉවරයිලු හොඳේ. 4ක් ඉවරවෙනකොට කීයක් හම්බෙලාද? ගම්වලට හතරක් ඉවර වෙනකොට එකක්වත් නැත්නම් හයක් ඉවරවෙනකොටත් නැහැ තමයි. එක්කො රස්සා හදල තියෙන්නෙ පොතේ එක්කො අහසේ. ඒ නිසා අපි තමුන්නාන්සෙලට කියන්නේ මහ බලාපොරොත්තු තියාගෙන 2015 රනිල් වික්‍රමසිංහ මහත්තයව අගමැති පුටුවෙ වාඩි කෙරෙව්ව නම් ඒ දෙන ලද බලාපොරොත්තු දෙන ලද එකඟතාවයන් කිසිවක් ඉටුකරන්න බැරිවී තිබෙනවා. ඒ විතරක්ද හම්බන්තොට වරාය වික්ක, ඒ විතරක්ද පාසල් නිල ඇඳුම දෙමින් තිබ්බ, පාසල් නිල ඇඳුම දෙනකොට හොරකම් කරා ඒක ඇත්ත. මොකද ඉස්සර ඔය අධ්‍යාපන ඇමති බන්දුල. දවසක් මං පාර්ලිමේන්තුවේ බන්දුලගෙන් ඇහුවා, එතකොට අධ්‍යාපන ඇමති කාලෙ. බන්දුල ඇමතිතුමා දැන් පාසල් ඇඳුම් ගෙනල්ල ඉවරද ලබන අවුරුද්දෙ ළමයිට බෙදන්න? “නැහැ ගේන එක මට අයිති නෑනේ ගේන්නෙ බැසිල්”. බෙදන එකලු බන්දුලට අයිති. මොකද රෙදි ගේනකොටනෙ වැඩේ තියෙන්නෙ බෙදනකොට නෙවෙයි නේ. ගෙනාපු ටික බෙදන්න ඕන. ඒකෙන් හොරකම් කරා ඒක ඇත්ත. එතකොට මේකට කූපනයක් දෙනව කිව්ව. 2015 කූපනයක් දුන්න. පොඩි ළමයට 450යි ලොකු ළමයට 750යි. මේ සැරෙත් 2018ටත් ලොකු ළමයට 750යි පොඩි ළමයට 450යි. එතකොට 2015 ගාණමද රෙදි අද? අද අනිවාර්යෙන්ම රුපියල් 100ක් 150ක් 200ක් අතින් දෙන්න ඕන රෙදි ටික ගන්න. අන්න කැපුවා නිල ඇඳුම. ඊළඟ පොහොර සහනාධාරයටත් මේ වැඩේම කළා. පොහොර හිඟයක් ඇති කළා. මේ අනුරාධපුර දිස්ත්‍රික්කෙ වගා කරන කන්න දෙක තුනක්ම වගාව නැතුව ගියා. විශාල ජීවිත පීඩාවට පත් වුණා. ගොවි ජනතාව මහා බලාපොරොත්තු ඇතිව කුඹුර වගා කළා. ඉතිං පළවෙනි හීය දෙවෙනි හිය හාන කොට හම්බුනා මඩ පොහොර. මඩ පොහොර දුන්නෙ සති දෙකකට පස්සේ. වී ටික ගහල සති තුනෙන් ඕන යූරියා. ඒක දෙනව බණ්ඩි පොහොර කාලෙට බණ්ඩි පෝර දෙනව ඊළග කන්නෙ මඩ පෝරවලට. මොකක්ද මේ කලේ?. පෝර ටික දෙන්න බැරි ආණ්ඩුවෙ දුමින්ද දිසානායක ඇමති. මේක ලොකු වැඩක් නෙවෙයි. ලෝකෙ තියෙනව පොහොර විකුණන කොම්පැනි ලංකාවෙ තියෙනව පොහොර ගේන කොම්පැනි ඔච්චරනෙ තියෙන්නේ. දැං ඕක ගේන්න බැරිවෙච්ච අයනේ මේ ගොල්ලෝ. මේ වෙනකොට සහනාධාරය කැපුව. තමුන්නාන්සෙලා මේ සැරේ දෙන්න එපා. එක්සත් ජාතික පක්ෂෙට දුන්නොත් මොකක්ද දන්නවද කියන්නේ? බැඳුම්කරේ හොරකම, මහබැංකුවෙ හොරකම ජනතාව අනුමත කොට ඇත. දෙන්නේ මේ ගමේ යූ එන් පී කාරය දිහා බලල. මළගෙදර ආවනේ ඥාතියනේ හිතවතානෙ කියල. රනිල් වික්‍රමසිංහ මහත්තය කියයිද නගරේ UNP එකට ඡන්ද ටිකක් තියෙනවා. ඒ ඡන්ද ටික හම්බුනේ ඒ ගොල්ලන්ගෙ හිතවත්කමට කියල? නැහැ. අර්ථකතනය කරන්නෙ කොහොමද? මේ ඡන්දෙදි ජනතාව මහබැංකුවෙ හොරකම අනුමත කොට ඇත. එහෙනම් ප්‍රාදේශීය සභා ඡන්දෙන් පස්සෙ සමෘධි බැංකුවට ගැහුව කියල ප්‍රශ්නයක් නැත. ගහනව එතෙන්ට. මේ ඡන්දෙදි බැරිවෙලාවත් එක ඡන්දයක් හරි වැඩි වුණොත් හම්බන්තොට වරාය විකිණීම අනුමත කොට ඇත. එහෙනම් ඉතිං නැගෙනහිර ජැටියත් විකුණනව කොළඹ වරායෙ. මේකෙදි වැඩි ඡන්දයක් ආවොත් පාසල් නිලඇඳුම කැපීම ජනතාව අනුමත කොට ඇත. එහෙනම් ඉතිං සමෘධි සහනාධාරත් කපනවා අනිවාර්යයෙන්ම. ඒ නිසා මේ අනුමැතිය දෙන්න එපා. එක්සත් ජාතික පාක්ෂිකයන්ට අපි කියන්නෙ අවුරුදු 3ක් තමුන්නාන්සේලාගේ බලාපොරොත්තු ඉටුකළේ නැහැ මේ ආණ්ඩුව. මම අද කියල යන්නම් ඡන්දෙ කල් දාන මෛත්‍රීපාල මහත්තයගෙ චක්ගෝලයො හරහා නඩුවක් දැම්මනේ. ඔය වේලාවේ පාර්ලිමේන්තුවේ පක්ෂ නායකයො එකතු වුණා. එකතුවෙලා මේ නඩුව ගැන කතා කළා. නඩුව ගැන කතා කරන ගමන් රනිල් වික්‍රමසිංහ මහත්තය කියනවා “ඡන්දෙ කල් යවන්නෙපා, ඉක්මනින් ඡන්දෙ ඕන ඡන්දෙන් පස්සෙ මට බඩු ටිකක් තියෙනවලු” වැඩි කරගන්න. මං ස්තුතිවන්ත වෙනව. කෙලින් කිව්ව අප්ප. මේ ඡන්දෙදි එක ඡන්දයක් හරි වැඩි වුනොත් පෙබරවාරි මාසෙ 10 වෙනිද ඉදන් මාසයක් ඇතුළත ජල බිල වැඩිවෙනවා, විදුලි බිල ඉහළ යනව, තෙල් මිල වැඩිවෙනව, පෙට්‍රල් ඩීසල් ගෑස් මිල ඉහළ යනවා. ඒ කියන්නෙ සියලු භාණ්ඩ මිල ඉහළ යනවා. හැබැයි ඒ ජනතාවට විනාශකාරී තීන්දු පිළිබඳව නැවත හිතා බලයි මේ පාර ඡන්ද අඩුවුණොත්. මොකද? එක්සත් ජාතික පාක්ෂිකයට රනිල් වික්‍රමසිංහ මහත්තයගෙ අගමැතිකමට මොකුත් වෙනනෙ නැහැ ඡන්ද අඩුවුණොත් එක්සත් ජාතික පක්ෂ ආණ්ඩුවට මොකවත් වෙන්නෙ නැහැ. හැබැයි තමුන්නාන්සෙලට පුළුවන් අවුරුදු 3ක් මේ රට පාලනය කරපු ප්‍රතිපත්තියට විරුද්ධයි කියල එක්සත් ජාතික පක්ෂ ආණ්ඩුවට විරුද්ධව ඡන්දෙ දීල ඒ සංඥාව මේ ඡන්දෙදි දෙන්න. එතකොට එක්සත් ජාතික පක්ෂයට විරුද්ධව ඡන්දෙ දෙන්නෙ කාටද? මෛත්‍රීපාල මහත්තයටද? මෛත්‍රීපාල මහත්තය එක්සත් ජාතික පක්ෂයට විරුද්ධද? නැහැ. මෛත්‍රීපාල මහත්තය මේ ආණ්ඩුවෙ ජනාධිපති. ශ්‍රී ලංකා නිදහස් පක්ෂෙ නායකයා. අගමැති එක්සත් ජාතික පක්‍ෂෙ නායකයා. එකට ආණ්ඩුව කරනවා .කෘෂිකර්ම ඇමති දුමින්ද දිසානායක ශ්‍රී ලංකා නිදහස් පක්ෂෙ. කෘෂිකර්ම නියෝජ්‍ය ඇමති වසන්ත අළුවිහාරේ එක්සත් ජාතික පක්ෂයේ. සමෘධි ඇමති එස්.බී. දිසානායක ශ්‍රී ලංකා නිදහස් පක්ෂයේ. සමෘධි නියෝජ්‍ය ඇමති රන්ජන් එක්සත් ජාතික පක්ෂයේ . මහාමාර්ග ඇමති කිරිඇල්ල එක්සත් ජාතික පක්ෂයේ. මහමාර්ග නියෝජ්‍ය ඇමති ඩිලාන් ශ්‍රී ලංකා නිදහස් පක්ෂයේ. ධීවර ඇමති මහින්ද අමරවීර ශ්‍රී ලංකා නිදහස් පක්ෂයේ. ධීවර නියෝජ්‍ය ඇමති දිලිප් වෙදආරච්චි එක්සත් ජාතික පක්ෂයේ. මුදල් ඇමති මංගල එක්සත් ජාතික පක්ෂයේ. මුදල් නියෝජ්‍ය ඇමති ලසන්ත අලගියවන්න ශ්‍රී ලංකා නිදහස් පක්ෂයේ. ඉතිං මේ දෙකක්ද? මේ එකම ආණ්ඩුවනේ. මේ‍කෙම එකට ඉන්න කට්ටිය මේ. දැන් අද බදාදා ඊයේ උදෙත් කට්ටිය එකට රැස්වුණා කැබිනට් මණ්ඩලේ. මෛත්‍රීපාල මහත්තය එක පුටුවක ඊළඟ පුටුවෙ රනිල් වික්‍රමසිංහ මහත්තයා ඊළඟ පුටුවේ මංගල සමරවීර ඊළග පුටුවෙ චන්ද්‍රානි බණ්ඩාර ඊළඟ පුටුවෙ දුමින්ද දිසානායක, පී. හැරිසන් ඊළඟ පුටුවේ කිරිඇල්ල ඊළඟ පුටුවේ, ඊළඟ පුටුවේ නිමල් සිරිපාල ඊළඟ පුටුවේ මහින්ද අමරවීර කට්ටිය ඔක්කොම එකට එකතුවෙනව. ගමට ඇවිල්ල බෙදිල ඡන්දෙ ඉල්ලනවා. මේ දෙකක්ද? මේ එකක්. ඒ නිසා එක්සත් ජාතික පක්ෂෙට විරුද්ධයි කියල මෛත්‍රී මහත්තයගෙ පක්ෂෙට ඡන්දෙ දීල හරියන්නෙ නැහැ. ඡන්දෙන් පස්සෙ මොකද කියන්නේ? එක්සත් ජාතික පක්ෂ ඡන්ද ගොඩත් එකතු කරනවා මෛත්‍රීපාල මහත්තයගෙ ඡන්ද ගොඩත් එකතුකරනවා ගොඩවල් දෙකම එකට එකතුකරල කියනවා ජනතාව ආණ්ඩුව අනුමත කොට ඇත. ආණ්ඩුවෙ වැඩපිළිවෙල අනුමත කොට ඇත. ශ්‍රී ලංකා නිදහස් පක්ෂ ආණ්ඩුවෙ පංගුවයි එක්සත් ජාතික පක්ෂ ආණ්ඩුවෙ පංගුවයි ඡන්ද ටික එකතුකරල කියනව ජනතාව ආණ්ඩුව අනුමත කොට ඇත. ඔච්චරනෙ කියන්නෙ. ඒ නිසා මේ විනාශකාරී ගමන වෙනස් කරන්න ඒකට තර්ජනයක් දෙන්න ඒකට විරුද්ධයි කියන්න මෛත්‍රීපාල මහත්තයට ඡන්දෙ දීල හරියන්නෙ නැහැ. එහෙනම් දෙන්නෙ කාටද?. ජී.එල්. පීරිස්ගෙ පක්ෂෙටද? ඊළඟ තියෙනව ජී.එල්.ගෙ පක්ෂෙ. එක්සත් ජාතික පක්ෂෙ නායකයා රනිල් වික්‍රමසිංහ මහත්තය. ශ්‍රී ලංකා නිදහස් පක්ෂෙ නායකය මෛත්‍රීපාල සිරිසේන මහත්තය. ඔය පොදු ජනද මොකක්ද පක්ෂෙ නායකයා ජී.එල්. පීරිස්. ජී.එල්. පීරිස්ගෙ පක්ෂෙටනෙ ඊලග ජන්දෙ දෙන්නෙ. මොකද මහින්ද මහත්තය තාම ශ්‍රී ලංකා නිදහස් පක්ෂෙ අනුශාසක. දුමින්ද ලේකම්, මහින්ද මහත්තය අනුශාසක. ජී.එල්. පොදුජන පක්ෂෙ නායකයා. දැන් එහෙනම් ඒගොල්ලන්ට ඡන්දෙ දෙන්නද? ඒ ගොල්ලො මොකක්ද කියන්නේ? ජී.එල්. පීරිස් මහත්තයලට ඇවිල්ල කියන්න පුළුවන්ද “මේ ඡන්දෙදි අපිට දෙන්න මේ අනුරාධපුර නගර සභාව හොරකම් නතර කරනව” කියල කියන්න පුළුවන්ද? මහින්ද මහත්තයට වේදිකාවට නැගල කියන්න පුළුවන්ද? “දෙන්න මේ නගර සභාව මහින්ද මහත්තයලට හොරකම් නතර කරනවා” කියල. කොල්ලො ටිකක් කෑගැහුවොත් ඈතින් බැසිල් බැසිල් කියල ටක් ගාල වාඩි වෙනවා. කියන්න පුළුවන්ද හොරකම් නතර කරනව කියල. කියන්න බැහැ. කියන්න පුළුවන්ද නාස්තිය නතර කරනව කියල. කියන්න බැහැ. නාස්ති කරපු පාලකයො. ඒගොල්ලන්ට කියන්න පුලුවන්ද මේ ප්‍රාදේශීය සභාව දෙන්න, මේ නගර සභාව දෙන්න, ඒ ප්‍රාදේශීය සභාව නගර සභාව හදනවා කියන්න පුලුවන්ද? කියන්න බෑ. මේව පාලනය කළේ ඒගොල්ලො. මේ අනුරාධපුර නගර සභාව දැන් එක දිගට අවුරුදු 10කට වඩා වැඩී. 97 ඉදන් බලපුවාම අවුරුදු 4ක් 5ක් ඇරුනාම මේ අවුරුදු 20න් අවුරුදු 15ක්ම පාලනය කරල තියෙන්නේ මහින්ද මහත්තයගෙ කට්ටිය. ඉතිං ඒ ගොල්ලන්ට කියන්න පුළුවන්ද මේක හදනව කියල? කියන්න බැහැ. එහෙනම් මොකක් කියයිද? මේ ඡන්දෙට ජී.එල්.පීරිස් මහත්තයලගෙ පක්ෂෙන් ඇවිල්ල රැස්විමක් තිබ්බද ඡන්දෙට? නැහැ තාම ජී.එල්.පීරිස්ගෙ පක්ෂෙන් ඇවිල්ල මේ අනුරාධපුරේ ඡන්ද රැස්වීමක් කරේ නැහැ. එහෙම නේද? කරේ නැතුවට කමක් නැහැ. දැන් මං ජී.එල්. පීරිස් ඇවිල්ල කියන එක කියන්නම්. ඇවිත් කියන්නේ “මේක ගමේ ඡන්දෙ තමයි මේක පොඩි ඡන්දෙ තමයි මේක ගම හදන්න නියෝජිතය තොරගන්න ඡන්දෙ තමයි. මේක ප්‍රාදේශීය සභාවෙ මන්ත්‍රීවරයා තෝරගන්න ඡන්දෙ තමයි. හැබැයි මේක පොඩිවට ගන්න එපා. මේක රටේ ඉරණම තීන්දු කරන ඡන්දෙ. මේ ඡන්දෙ ජී.එල්. පීරිස්ලගෙ පැත්තට දුන්නෙ නැත්නම් රට බෙදනවා. රට බෙදන එක වළක්වන්න දේශප්‍රේමී, දේශමාමක, ජනහිතකාමී මගෙ අම්මල තාත්තල එකතු වෙන්න”. ඕං කියන කතාව. මං ඉතිං පැය භාගෙම කිව්වෙ නැහැ හොඳේ. පැය භාග කෙටි කරල විනාඩි 2න් 3න් කිව්ව කතාව. ඕක තමයි කියන්නෙ රට බෙදන එක වලක්වන්න ඒගොල්ලොන්ට ඡන්දෙ දෙන්නලු. කවුද මේ රට බෙදන එක වළක්වන්න එන්නෙ ජී.එල් පීරිස්. ජී.එල් පීරිස් කියන්නෙ කවුද? රනිල් වික්‍රමසිංහ මහත්තයගෙ ආණ්ඩුව කාලෙ සාම සාකච්ඡාවල ප්‍රධානියා. ඔස්ලෝවල ගිහිල්ල ඇන්ටන් බාලසිංහම් බදාගෙන හිටියෙ. තායිලන්තෙ රෝස්තාන් හෝටලයේ ආරංචි විදියට එක කාමරේ නිදාගෙන තියෙන්නෙ තමිල් සෙල්වම් එක්ක. මේ දේශප්‍රේමී ජී.එල්.පීරිස්. එයාද මේ රට බේරගන්න එන්නේ? චන්ද්‍රිකාගෙ ආණ්ඩුව කාලෙ පැකේජ් එක ගෙනාවා. පැකේජ් එකේ නිර්මාතෘ ජී.එල්.පීරිස්. ඒ කාලෙ ජී.එල්.පීරිස්ට කිව්වෙ ජී.එල්.පප්පා කියල. පැකේජ් පප්ප කියල. දැන් එයා එනව රට බේරගන්න. රට කැඩෙන එක බේරන්න. මේ රට බෙදීමට ලක්වන අනතුරු අවස්ථා කිහිපයක් ආවා. එක 1987 ඉන්දියාව අපේ රට ආක්‍රමණය කරා. 175000ක ඉන්දියානු හමුදා ගොඩ බැස්ස. ලංකාවෙ හමුදාව කඳවුරුවලට ගාල් කරා. ලංකාවෙ හමුදාවට අණදෙන්නෙ ලංකාවෙ සේනාධි නායකයා. ඉන්දියානු හමුදාවට අණදෙන්නෙ ඉන්දියානු සේනාධි නායකයා. ලංකාවෙ හමුදාවට උතුරු නැගෙනහිර එළියට බහින්න බැහැ. රට බෙදීමේ අනතුරකට ආවා. එදා ජනතා විමුක්ති පෙරමුණ තහනම් කරපු ව්‍යාපාරයක්. එදත් මේ රට බෙදීමට එරෙහිව ප්‍රබල ලෙස සටන් කරපු ව්‍යාපාරය ජනතා විමුක්ති පෙරමුණ. එහෙමයි මේ රට බෙදීම වැළැක්වුවේ. 2001 දි රනිල් වික්‍රමසිංහ මහත්තය බලයට ආව සාම ගිවිසුම් අත්සන් කරා. අන්තර් පාලනය දෙන්න ගියා. අපි මහනුවර ඉඳන් කොළඹට පාගමන් එනවා. ගාල්ලෙ ඉඳන් කොළඹට පාගමන් එනවා. එතකොට මහින්ද මහත්තය මොකද කළේ. එතකොට රටේ රැල්ලක් තිබ්බ යාපනේ බලන්න යන්න. මහින්ද මහත්තය ගියා යාපනේ බලන්න. යාපනේ බලන්න ගිහිල්ල ඒකාලෙ යාපනේ හිටිය මන්ත්‍රී කෙනෙක් මහේෂ්වරන් කියල පස්සෙ එයා ඝාතනය වුණා. මහේෂිවරන්ගෙ ගෙදර ගිහිල්ල මහින්ද මහත්තය කර්තකොලොම්බන් අඹ කෑවා. මට මතකයි ලක්බිම පත්තරේ ප්‍රවෘතියක් ගියා ඒ කාලෙ මහින්ද මහත්තය යාපනේ කරත්ත කොලොම්බන් අඹ රසයි කිව්ව කියල. එතුමා අඹවල රස බලනව අපි රට බෙදන එක වළක්වන්න සටන් කරනවා. ඒ අවස්ථාවෙත් රට බෙදන එක වළක්වන්න ජනතා විමුක්ති පෙරමුණ සුවිශේෂීම කාර්යභාරය කළා. ඒ විතරක් නෙවෙයි ඊළඟට අපිත් හිටපු චන්ද්‍රිකා මැතිනිගෙ ආණ්ඩුවෙ සුනාමි සහන මණ්ඩලේ කියල එකක් ආවා. සුනාමියට වෙරළ තීරය විනාශ වුණා උතුරු පළාතේ හා නැගෙනහිර පළාතේ. ඒකට වෙනම සුනාමි සහන මණ්ඩලයක් හදනවා. ඒකෙ නියෝජිතයො 5 දෙනෙක් ඉන්නවා. 5 දෙනාගෙන් 3දෙනෙක් LTTE. ඒකේ තීන්දු ගන්නෙ බහුතරයෙන් ඒ කියන්නෙ LTTE එක තමයි බහුතර තීන්දු ගන්නෙ. සල්ලි එනව විදේශයෙන්. ජාත්‍යන්තර සබඳතා හැදෙනවා. රට බෙදීමේ අනතුරක් ආවා. එදා චන්ද්‍රිකාගෙ ආණ්ඩුවෙන් එළියට ඇවිල්ල ඒක පරාද කරන්නෙ ජනතා විමුක්ති පෙරමුණ. ඒ වෙලාවේ මං දන්නෑ අද වීර වංශ කියයිද කියල ඒ වෙලාවෙ මමයි වීරවංශයි ගිහිල්ල මහින්ද මහත්තයව හම්බවුණා. හම්බෙලා කිව්ව “මේක රට බෙදීමේ අනතුරක් කරුණාකරල ඔබතුමා කෙලින් හිට ගන්න” කියලා. “අනේ මට ඕව කියන්න එපා ජෙයරාජ් ප්‍රනාන්දුපුල්ලේට කියන්න” කිව්ව ගිහිල්ල. දේශප්‍රේමී. රට බෙදන්න ආව අවස්ථාවල අපි පරාද කරා. ජනතා විමුක්ති පෙරමුණ මේ රට බෙදනවාට එරෙහි වගේම අපි අපේ රටේ ජාතිවාදෙටත් විරුද්ධයි. සිංහල ජාතිවාදෙට, දෙමළ ජාතිවාදෙට, මුස්ලිම් ජාතිවාදෙටත් විරුද්ධයි. රට බෙදනවටත් විරුද්ධයි. ජාතික සමගියට පක්ෂයි. රටේ සියලු ජනතාව එකට ජීවත්වෙන එකට. ඒ නිසා දේශප්‍රේමීන් කියන්නෙ ජී.එල්.පීරිස්ල නෙවෙයි. ඇයි ඒගොල්ල ඇවිල්ල මේක කියන්නේ? මේ අද නෙවෙයි 2015ත් මේකනෙ කිව්වෙ. මතකද? මහින්ද මහත්තයා 2015 ඡන්ද ව්‍යාපාරෙ ගෙනිච්චෙ කොහොමද? මෛත්‍රීපාල මහත්තය එකපැත්තකින් ඉල්ලුවා. මහින්ද මහත්තය තව පැත්තකින් ඉල්ලුවා. ඒ වෙලාවෙදි මොකක්ද කිව්වෙ? ඒ වෙලාවෙදි කිව්ව වෙන මොකුත් නෙවෙයි. මහින්ද මහත්තයගෙ ටීම් එකම වේදිකාවලට නැගල ගම්වලට ගිහිල්ල පොත් ගහල රූපවාහිනිවල මොකක්ද කිව්වෙ? වේදිකාවල නැගල කියනවා රටේ ඉරණම තීරණය කරන ඡන්දෙ. බැරිවෙලාවත් මහින්ද මහත්තය පැරදුනොත් රට බේරාගත්තු වරදට බටහිර රටවල් ඇවිල්ල එතුමා කුදලගෙන අරන් ගිහිල්ල විදුලි පුටුවෙ වාඩි කරවනව කියලා. අම්මල අක්කලගෙ පපුව හෝස්ගාල පිච්චෙනවා. ඇයි විදුලි පුටුවෙ වාඩි වෙන නිසා. විදුලි පුටුවෙ වාඩි කරපුවම තත්පර 8යි හොඳේ සුටුස්ගාල යනවා. ඒ විතරක් නෙවෙයි “මේ රට බේරගත්තෙ මම” රිදම් එක පපුවට දෙපාරක් ගහගන්නව. “මේ රට බේරගත්ත වරදට මාව විදුලි පුටුවෙ වාඩිකරවන්න හදනවා” පපුවට තුන් පාරයි. “මේ රට වෙනුවෙන් මම විදුලි පුටුවෙ උනත් වාඩිවෙන්න ලෑස්තියි”. පපුවට හත් පාරයි. උපාසක අම්මලගෙ ඇස්වලින් කඳුළු ආවා. රටේ නායකයෙක් බිහිවෙලා ඉන්නව රට වෙනුවෙන් ගිහින් විදුලි පුටුවෙ වාඩි වෙන්න කියලා. දැන් මහින්ද මහත්තය පැරදුනා 2015 කෝ විදුලි පුටුව? දැං බැරිවෙලාවත් මේ ඡන්දෙදි ජී.එල්ගෙ කට්ටිය ඕගොල්ලන්ගෙ ගෙට ඇතුල් වෙන්න ඡන්දෙ ඉල්ලගෙන ගෙදර ආවොත් දොරකඩ අඩිය තියනකොටම හෝව් කෝ විදුලි පුටුව කියල අහන්න. අවුරුදු 3ක් මේ රටේ ජනතාව රැවැට්ටුවා. පැරදුණොත් විදුලි පුටුවෙ වාඩි කරවනව කිව්ව. කෝ විදුලි පුටුව? අද ඡන්දෙ ඉල්ලන්න තමුන්නාන්සෙලගෙ ගෙදර ආවොත් මහින්ද මහත්තයගෙ ජී.එල් මහත්තයගෙ කට්ටිය, ජනතාවට සාධාරණ අයිතියක් තියෙනව අහන්න. කෝ විදුලි පුටුව? ඒවගේ ජනතාව රැවැට්ටුවා දැනුත් ජනතාව රවට්ටන්න එනව. මොකක්ද රට බෙදන එක වළක්වන්න ඡන්දෙ දෙන්න. ජනතා විමුක්ති පෙරමුණ සක්‍රීයව මේ රටේ දේශපාලනය කරන තාක්කල් මේ රට බෙදීමට ඉඩකඩ නොදෙන බවත් කිසිදු ආකාරයේ ජාතිවාදෙකට ජාතිවාදී ගැටුමකට ඉඩකඩ නොදෙන බවත් අපි සහතික කරනවා. මේ ගොල්ලො දේශප්‍රේමීද? මහින්දානන්ද අළුත්ගමගේ දේශප්‍රේමියෙක්ද? නාවලපිටියෙ ගෙවල්, බස්ටෑන්ඩ් එකේ ඉඩම අල්ලල කඩ පේලි ගැහුවා, මහනුවර ඉඩම්, කිංසි රෝඩ් එකේ ගෙවල්, නාවල ගෙවල්, එංගලන්තෙ ගෙවල්, තව ඇමෙරිකාවෙ, එයාර්පෝට් එකේ කඩ. 1990 කුලියාපිටිය ශ්‍රී ලංකා රක්ෂණ සංස්ථා ශාඛාවෙ රක්ෂණ නියෝජිතයා 1250යි පඩිය. දැන් වාඩි වුනාට පස්සෙ ධනය කොහෙන්ද මේ?. ජොන්ස්ටන් ප්‍රනාන්දු දේශප්‍රේමියෙක්ද? අරක්කු ෆැක්ටරි 2යි, බාර් 7යි. මේ ජොන්ස්ටන් ප්‍රනාන්දු දේශප්‍රේමියෙක් නම් අපේ ඉතිහාසෙ ජාතික වීරයන්ට අඩුම තරමෙ රා තැබෑරුමක්වත් තියෙන්න ඕන පුරන් අප්පුලාට. ඇයි අප්ප දේශප්‍රේමීන්ට අරක්කු තැබෑරුම් තියෙනවනෙ. රෝහිත අබේගුණවර්ධන දේශප්‍රේමියෙක්ද? රෝහිත අබේගුණවර්ධන මහින්ද මහත්තයගෙ කාලෙ ලක්ෂ 400 උපයාගත්තෙ කොහොමද කියල ප්‍රශ්න කරන්න අල්ලස් කොමිසමට කැඳෙව්ව. ඒ කැඳවපු දවසෙ රෑම රෝහිත අබේගුණවර්ධනට නයෙක් කෑවා. මරු නයා. රෝහිත අබේගුණවර්ධන ඉස්පිරිතාලෙට ගියා. මොකක්ද වුණේ? අල්ලස් කොමිසමේ හිටපු අධ්‍යක්ෂ ජනරාල් රණසිංහ මහත්තයා වහාම ක්‍රියාත්මකවන පරිදි අල්ලස් කොමිසමෙන් මාරු කළා මහින්ද මහත්තයා. රෝහිත අබේගුණවර්ධන ටිකට් කපාගෙන ගෙදර ගියා. හොරකම් කරපු කෙනා ඉස්පිරිතාලෙට ගියා, හොරේ අල්ලන්න ලියුම යවපු කෙනා ගෙදර යන්න වුණා. දේශප්‍රේමීන්ද මේ ගොල්ලො? බැසිල් රාජපක්ෂ දේශප්‍රේමියෙක්ද? බැසිල් රාජපක්ෂ අයිය ජනාධිපති වුණාම ලංකාවට ආවෙ බිස්නස් කරන්න. අයිය පැරදුනා බඩු ටික අරගෙන ගියා. බිස්නස් ඉවරයි. වෙසක් කාලෙට එනව නේද කොළඹින් බිස්නස් කරන්න? ඒ වගේ. වෙසක් සතියට එනව අනුරාධපුරේට. නගර සභාවෙ හරි කොහෙ හරි ඉඩම ගන්නවා. පොසොන් එකට සෙනග ගොඩක් එන නිසා හට් එක ගහගන්නවා බඩු ටික තියාගන්නවා කතරගමින් දොදොල් ගේනවා හම්බන්තොටින් මීකිරි ගේනවා කොළඹින් සෙල්ලම් බඩු කොළඹින් කිව්වට චීනේ සෙල්ලම් බඩු ගේනව ගෙනල්ල ඉතිං තොරන් ටික වගේ ගහගෙන ඉන්නවා. පොසොන් ඉවරවුනාම කඩ ටික අකුලගෙන යනවා. බැසිලුත් එහෙමයි. අයිය ජනාධිපති වුණාම ලංකාවට ආව බිස්නස් කරන්න. අයිය පැරදුනාම ගියා. ආපහු ආවෙ සමෘධි එකේ සල්ලි හොරකම් කලාට නඩුවක් දැම්ම. නඩුව දාපුවාම එන්න කිව්ව නඩුවට ආවා. පාස්පෝට් එක තියාගත්ත අධිකරණෙන්. දැන් යන්න විදියක් නැහැ පටන් ගත්ත දේශපාලනේ. අධිකරණෙන් එදා පාස්පෝට් එක දුන්න නම් අදත් ඇමෙරිකාවෙ. මේගොල්ලො මේ දේශප්‍රේමින්ද? එස්.එම්.චන්ද්‍රසේන දේශප්‍රේමියෙක්ද? මේ අනුරාධපුරේ දේශප්‍රේමිය මේ. අර මාවිල් ආරු ගොවි ජනතාවට ගෙවන වන්දි තමන්ගෙ ගිණුමට දාගන්නවා. අනුරාධපුර කොමර්ෂල් බැංකුවෙ තිබ්බ නෝනගෙයි එයාගෙයි joint account එකක්. ඒකට දැම්මෙ කුරුඳුවත්තෙ කොමර්ෂල් බැංකු ශාඛාවෙන් මං ගාව තියෙනව රිසිට් පතත් එක්ක. චෙක් අංකෙත් එක්ක සල්ලි දාපු විදිය. දේශප්‍රේමීන්ද මේ?. ඒගොල්ලො දේශප්‍රේමියො නොවුනට වීරවංශ දේශප්‍රේමියෙක්නේ. එහෙමත් කියනව සමහර අය. දේශප්‍රේමියෙක්ද? ආං අල්ලස් කොමිසමේ නඩුව දැම්ම ලක්ෂ 740ක් උපයගත්තෙ කොහොමද කියල. 2010 ඉඳන් 2015 දක්වා ලක්ෂ 740ක දේපල උපයගත්තෙ කොහොමද කියල කොළඹ මහාධිකරණේ අල්ලස් කොමිසමේ නඩුව තියෙනව. වීරවංශගෙ නීතිඥය මොනවද ගිහිල්ල කියන්නේ අධිකරණෙට? දැන් වීරවංශ පාර්ලිමේන්තුවෙ අවුරුදු 17ක්. මාසෙ වැටුප 65000යි. මේ 65000 හැම මාසෙම සතෙන් සතේ එකතු කරල ටිකිරි ගිණුමෙ දාලා එකතු කරල ලක්ෂ 740 හැදුවලු. ඇත්තද මේ? වීරවංශගෙ ලයිට් බිල් තියෙනව අපි ගාව. මාසෙ ලයිට් බිල 121000යි. පඩිය 65000යි. පඩිය මදි ලයිට් බිල ගෙවන්නත්. එක මාසෙක 121000යි ලයිට් බිල අනිත් මාසෙ 119000යි. පඩිය 65000යි. ලක්ෂ 740 එකතු කරන්න පුලුවන්ද? මේ දේශප්‍රේමීන්ද? මේගොල්ලො දේශප්‍රේමීන් නෙවෙයි. එහෙනම් මේ මොකද කරන්නෙ? අපේ මව්බිමට අපි කවුරුත් ආදරෙයි. අපිට පොඩි කාලෙත් උගන්වනවා ගරු කරන්න ඕන තැන්, වැඳ නමස්කාර කරන්න ඕන තැන්. අපිට පොඩිකාලෙ උගන්වනව පන්සලේ හාමුදුරුවන්ට, පාසලේ ගුරුවරුන්ට, දෙමව්පියන්ට ගරු කරන්න වැඳ නමස්කාර කරන්න. ඒවගේම අපිට උගන්වනව මව්බිමට ගරුකරන්න වැඳ නමස්කාර කරන්න. නැළවිලි ගීයෙද අපේ ජාතක කතා පොතේද වීර කතාවලද අපිට අපේ මව්බිම ගැන උගන්වනවා. ආදරය හදනවා. අපි කවුරුත් මව්බිමට ආදරෙයි. හැම පුරවැසියෙක්ම ශ්‍රී ලංකා, JVP, UNP සාමාන්‍යයෙන් හැම පුරවැසියම කල්ලතෝනියෙක් නොවෙන. හැම පුරවැසියම මේ මව්බිමට ආදරෙයි. අන්න ඒ මව්බිමට තියෙන ආදරේ තමයි මේ දේශපාලන වේදිකාවේ විකුණන්න හදන්නේ. රට බෙදන එක වළක්වන්න ජී.එල්ට ඡන්දෙ දෙන්න. මේ පට්ටපල් බොරුවක් ඒ නිසා මේ ඡන්දෙදි එක්සත් ජාතික පාක්ෂිකයන්ට එක්සත් ජාතික පක්ෂය හෝ මෛත්‍රීපාල මහත්තයට දෙන්න හිතන අය මෛත්‍රීපාලට හෝ ජී.එල් පීරිස්ගෙ රට බේරගන්න දෙන්න හිතං ඉන්න අය ජී.එල්ට හෝ කාටවත්ම දෙන්න එපා. අපි මේ ජනතාවගෙන් ඉල්ලා හිටින්නේ මේ වංචනිකයන්ට. මේ චාටුකාරයන්ට මේ මංකොල්ලකාරයන්ට තමුන්නාන්සෙලගෙ ඡන්දෙ දෙන්න එපා. පෙබරවාරි මාසෙ 10 වෙනිදා තමුන්නාන්සෙලගෙ ඡන්දෙ ජනතා විමුක්ති පෙරමුණේ සීනුව ඉදිරියෙන් සටහන් කරල මේ අනුරාධපුරේ නියෝජිතයන් ගණනාවක් සභා ගණනාවක් ජනතා විමුක්ති පෙරමුණට භාරදෙන්න කියල අපි ඉල්ලා හිටිනවා. ඒ ඉල්ලා හිටින්න සාධාරණ අයිතියක් අපිට තියෙනවා. මේ රටේ ජනතාවගෙන් ඡන්ද ඉල්ලන්න තියෙන සාධාරණම අයිතිය තියෙන්නෙ ජනතා විමුක්ති පෙරමුණට. රනිල් වික්‍රමසිංහට අයිතියක් නෑ ඡන්දෙ ඉල්ලන්න. බොරු කියල. මහින්ද මහත්තයට අයිතියක් නැහැ හොරකම් කරල ඡන්දෙ ඉල්ලන්න. ජනවාරි මාසෙ 8 වෙනිදා ගෙනාපු බලවේගෙට මුළුමනින්ම පිටුපස හරවල මෛත්‍රී මහත්තයට ඡන්දෙ ඉල්ලන්න අයිතියක් නැහැ. ජනතා විමුක්ති පෙරමුණට සුජාත අයිතියක් තියෙනවා මේ රටේ ජනතාවගෙන් ඡන්දෙ ඉල්ලන්න. අපි කියන්නෙ තමුන්නාන්සෙල අපිට ඡන්දෙ දෙන්න. අනික ඔය පක්ෂ තුන කඳවුරු 3ක්ද? ඔය 3 එකක් මතක තබාගන්න. මේ ගොල්ල ඔක්කොම එකට ඉන්නෙ. අපි පොඩි කාලෙ සෙල්ලම් කරනකොට ගමේ අපි හිතමු ක්‍රිකට් ගහනව කියල. ළමයි 20ක් විතර එනව නායකයො දෙන්නෙක් පත්කරගන්නව ඉස්සෙල්ලම. අපි හිතමු එක්කෙනෙක් නායකයා මහින්ද ඊළඟ නායකයා රනිල්. නායකයො දෙන්න පත් කළා. ගමේ ළමයි ටික එනව බෝල ගහන්න පිට්ටනියට, එක නායකයෙක් මහින්ද අනිත් නායකය රනිල්. දැන් ඉතිරි ළමයි 18 දෙනා මොකද කරන්නෙ දෙන්න දෙන්න හැදෙනවා ‍බෝල ගහන දෙන්න, බැට් කරන්න පුලුවන් දෙන්න, දුර්වල දෙන්න, දෙන්න දෙන්න බෙදිල කරට අත දාගෙන ඇවිත් අහනවා ගලද මලද? නැත්නම් නෝනද පොල්ලද? නැත්නම් හෝ 10 20 කියල හරි දෙපැත්තට බෙදෙනවා. ඊට පස්සෙ මහින්ද මහත්තයගෙ ටීම් එක බැට් කරනවා. රනිල් මහත්තයගෙ ටීම් එක බෝල කරනවා. ඊළඟ දවසේ ආයෙත් නායකයො දෙන්න එනවා. ඇවිල්ල ළමයි ටික ආයෙ ගලද මලද අල්ලල දෙපැත්තට බෙදෙනවා. බෙදල බෝල ගහනවා. මේකම නෙවෙයිද මේ ආණ්ඩු? එස් බී දිසානායක 94දි ඇවිල්ල ඇහුව ගලද මලද? වැටුනා චන්ද්‍රිකාගෙ ටීම් එකට. 2001 දි ඇවිල්ල ඇහුව ඊළඟ ගලද මලද? වැටුණා රනිල්ගෙ ටීම් එකට. 2007දි ඇවිල්ල ඇහුව ගලද මලද? වැටුණ මහින්දගෙ ටීම් එකට. 2015දි ඇවිල්ල ඇහුව ගලද මලද? වැටුණා මෛත්‍රීගෙ ටීම් එකට. එකම කට්ටිය මේ. එහෙම නෙවෙයිද මේ වෙලා තියෙන්නේ? මංගල සමරවීර ගලද මලද? එක කාලයක් චන්ද්‍රිකා ගාව. ඊළඟ ගලද මලද වැටුණා මහින්ද මහත්තයගෙ ටීම් එකට. ඊළග ගලද මලද ඊලග වැදුන රනිල් මහත්තයගෙ ටිම් එකට. ඕක තමයි මේ කට්ටිය ගලද මලද අල්ලල බෙදෙනවා. දුමින්ද දිසානායක ගලද මලද? කාලයක් මහින්ද මහත්තයගෙ ටීම් එකේ. කාලයක් මෛත්‍රීපාල. කාලයක් චන්ද්‍රිකා මැතිනියගෙ ටීම් එකේ. ඊළඟ මහින්ද මහත්තයගෙ ටීම් එකේ. දැන් මෛත්‍රී මහත්තයගෙ ටිම් එකේ. හැමදාම බැට් කරනවා. සමහර අය හැමදාම බැට් කරනව සමහර අය හැමදාම බෝල් කරනවා. දෙපැත්තට බෙදෙනවා. මේකනෙ මේ වෙලා තියෙන්නේ. මට කියන්න ඊට වඩා වෙනසක් මේක. මේ එකම ඉන්න කට්ටිය ගලද මලද අල්ලල දෙපැත්තට බෙදෙනවා. මේ ඔක්කොම එහෙමයි. දැන් කරු ජයසූරිය මහත්තය 94දි ඇවිල්ල ගලද මලද ඇල්ලුවා රනිල්ගෙ ටීම් එකේ. 2005 ගලද මලද ඇල්ලුවා මහින්දගෙ ටීම් එකේ දැන් එයා Umpire. මෙච්චර කාලයක් නිමල් ලංසා ඇමති දැන් නොමැති. ඔය මීගමුවෙ කොල්ලො කියන්නෙ කුඩු ලංසා කියල. මන් දන්නෑ ඒවා. එතකොට නිමල් ලංසා කාලයක් මහින්ද මහත්තයගෙ ටිම් එකේ ගලද මලද? ඊළඟ මෛත්‍රී මහත්තයගෙ ටීම් එකේ. දැන් අතිරේක, මේ දවස්වල රිසව්. ඉතිං මේ එකම ටීම් එකනෙ. තමුන්නාන්සෙලට හිතෙන්නැද්ද මේ එකම කට්ටියක් තමයි මේකට ඉන්නෙ කියල. කාලයක් මහින්ද මහත්තය බැට් කරනව රනිල් මහත්තය බෝල් කරනවා. හරියට බෝල් කළෙත් නෑ. දැන් රනිල් මහත්තය බැට් කරනව මහින්ද මහත්තය බෝල් කරනවා. හොරා පොලිස් වගේ හරියට. ඉස්සර ගම්වල ළමයි ගල මල අල්ලල හොරා පොලිස් කරනව වගේ. කාලයක් මහින්ද මහත්තය හොරු රනිල් මහත්තය පොලිසියේ. දැන් රනිල් මහත්තය හොරු මහින්ද මහත්තය පොලිසියේ. එකට ඉන්න ටීම් එක මේ ඉන්නේ. ප්‍රතිපත්තියක් තියෙනවද? මේ ඔක්කොම එකට ඉන්නෙ උඩ හොඳේ. ශ්‍රියානි විජේවික්‍රම අහල තියෙනවද මන්ත්‍රී තුමිය? මේ ළඟදි අම්ම කෙනෙක් හම්බුනාම අහනවා “පුතේ එහෙම මන්ත්‍රී තුමියක් හිටියද ඕකෙ” කියල. දැනගෙන තියෙන්නෙ පැනපු දවසේ. එතකන් දන්නෙ නෑ එහෙම කෙනෙක් හිටපු බව. දෙසැම්බර් මාසෙ 9 වෙනිද තමයි අයවැය විවාදෙ ඡන්දෙ තිබ්බෙ. හවස 6ට ඡන්දෙ ගත්තෙ. මෛත්‍රීපාල රනිල් මහත්තයල ගෙනාපු අයවැයට විරුද්ධව විශාල ඝෝෂාවක් කරල ශ්‍රියානි විජේවික්‍රම ඡන්දෙදි විරුද්ධ වුණා. රෑ 9ට මෛත්‍රීපාල මහත්තයාගෙ ගෙදර ගිහින් බදාගෙන. ඒක මරු වැඩක්නෙ. 6ට විරුද්යි 9ට බදාගෙන අඩුම තරමෙ සාරිය මාරු කරල තිබ්බෙ නෑ. අර පාර්ලිමේන්තු ඇඳන් ආපු සාරිය පිටින්. ඉතිං ඕගොල්ලො හිතන්න මේ මොන දේශපාලනයක්ද? මේ එකම ඉන්න කණ්ඩායමනේ. මෙහෙම දේශපාලනයක් තියෙන්න පුලුවන්ද? මම දැක්ක මේ ළඟදි අර ඩඩ්ලි සිරිසේන මහත්තයගෙ දරුවගෙ මගුල් ගෙදර මෛත්‍රීපාල මහත්තයගෙ මල්ලිගෙ මඟුල් ගෙදර ලොකු කෑම මේසේ. පළවෙනි පුටුවෙ මෛත්‍රීපාල මහත්තය. ඊලග පුටුවෙ රනිල් මහත්තය. ඊලග පුටුවෙ මහින්ද මහත්තය. ඊළඟ පුටුවෙ සජිත් ප්‍රේමදාස ඊළඟ පුටුවෙ ගෝඨාභය රාජපක්ෂ ඊළඟ පුටුවෙ රවි කරුණානායක කට්ටියම ඉන්නවනෙ මල් පෝච්චිය වගේ. ප්‍රශ්නයක් නෑ. මේ එකම ටීම් එක. ඉතිං තමුන්නාන්සෙල හිතනවද මේ අයට හොරකම්වලට දඬුවම් දෙයි කියල? දෙන්නෙ නෑ. මේ එකට ගල මල අල්ලපු අයනේ. ඉතිං හිටපු ගමන් මැච් එක ගහන ගමන් කෑ ගහනවා, නෝ බෝල් කියනවා, පොඩි රණ්ඩුවක් දානවා. හොර අවුට් කියනවා ආයෙ කරට අත දාගෙන ගෙදර යනවා. මේ එකම ටීම් එක. මේ උඩ ඉන්නෙ පක්ෂ තුන හතරක්ද? නෑ. උඩ ඉන්නෙ එකම කඳවුරක්. හොරකමේදිත් එහෙමයි, නාස්තියේදිත් එහෙමයි, හොරු ඇල්ලීමේදිත් එහෙමයි, ආර්ථික ප්‍රතිපත්තියේදිත් එහෙමයි මේ සියලු ප්‍රතිපත්තිවලදි එකම ටීම් එකක්. දැං රාජිත බලන්නකො. රාජිත කොහෙද ඉන්නෙ කියල හිතන්නකො. ඇත්තටම මම පාර්ලිමේන්තුවෙ හම්බවුනාම අහන්න හිතං ඉන්නෙ කොහෙද දැං කියල. රාජිත සේනාරත්න ඉස්සෙල්ලම හිටියෙ ශ්‍රි ලංකා නිදහස් පක්ෂෙ ඊළග මහජන පක්ෂෙ ඊළඟට එක්සත් සමාජවාදී පෙරමුණ ඊළඟ බහුජන නිදහස් පෙරමුණ ඊලගට පොදු පෙරමුණ ඊළඟට එක්සත් ජාතික පක්ෂය ඊළඟට එක්සත් ජනතා නිදහස් සන්ධානය. දැං කොහෙද රාජිත?. මිනිහ මරු වැඩක් කරල බේරුවල. බේරුවල එක්සත් ජාතික පක්ෂෙන් තරඟ කරන කණ්ඩායම හදල තියෙන්නෙත් රාජිත ශ්‍රී ලංකා නිදහස් පක්ෂෙ කණ්ඩායම හදල තියෙන්නෙත් රාජිත. මිනිහ දැන් ඉන්නෙ කොයි පැත්තටද? පාවි පාවි උඩ අර ගන්දබ්බ අවධියේ. ඉතිං මෙහෙම දේශපාලකයෝ. මේ එකට ඉන්න ටීම් එක හොරකමේදි, නාස්තියේදි, ආර්ථික ප්‍රතිපත්තියේදි ,ජනතාව පීඩාවට පත්කරන එකේදි එකයි කිසි වෙනසක් නැති කණ්ඩායමක්. හොරකම් අල්ලනකොටත් එහෙමයි. තමුන්නාන්සෙල දන්නව දැං ඔය බැඳුම්කර මහ බැංකු වංචාව හොයන්න කොමිසමක් දැම්මනෙ. ඔය කොමිසමට ඇවිල්ල අනීටා විජේසූරිය කියන කාන්තාව කටඋත්තරයක් දුන්න. ඔය අනීටා විජේසූරිය කියල කියන්නේ නයිල් විජේසූරියගෙ දුව. නයිල් විජේසූරිය කියල කියන්නෙ කොළඹ Intercontinal හොටෙල් එක අයිති ඉස්සර, දැන් වැලිගම මැරියට් හෝටලය අයිති. එතුමියට තියෙනව කොළඹ තට්ටු නිවාසයක සුපිරි මන්දිරයක්. එතුමිය ඇවිල්ල කටඋත්තරයක් දුන්න බැඳුම්කර කොමිසමේදී මට අහවල් තැන ගෙයක් තියෙනව ඒ ගේ කුලියට හිටියෙ රවි කරුණානායක කියල. කුලිය ගෙව්ව මාසෙට ලක්ෂ 14 ගානේ කියල. මාසෙ කුලිය ලක්ෂ 14 හොඳේ. නිවාස අධිකාරියෙන් අපේ ගම්වල කෙනෙකුට ගෙයක් හදාගන්න දෙන්නෙත් ලක්ෂ 5යි. මුදල් ඇමතියගෙ අයවැය. හැබැයි මුදල් ඇමති මාසෙකට ගෙදර කුලිය ලක්ෂ 14යි. ලක්ෂ 14ගානේ දීල ගෙදර හිටිය මාස 8ක්. මාස 8ක් ඉඳල ගෙදරට හිත ගියා. අනීටා විජේසූරියගෙන් ඇහුවලු මට සල්ලිවලටම දෙන්න බැරිද කියල. එයා ඉතිං මට මොකද කියල දුන්නලු. කීයකටද ලක්ෂ 1650යි. ලක්ෂ 1650 දීල ගේ ගත්ත. ඊට අමතරව අනීටා විජේසූරිය කියනවා ගෙදර ගෙවල් කුලිය ගෙව්වෙ අර්ජුන ඇලෝසියස් කියල. අර බැඳුම්කර හොරා. ඒකයි මේ කොමිසමට සම්බන්දෙ. ගේ ගන්නකොට සල්ලි අරන් ආවේ බෑග්වලින් කිව්ව. Accountවලින් ගිණුම්වලින් මාරු වුණේ නැහැ කිව්ව. ඒ කියන්නෙ කළු සල්ලි. බැඳුම්කර කොමිසමේ ඕක යනකොට දැන් එහෙනම් රවිගෙන් කටඋත්තරයක් ගන්න ඕන. ගෙන්නුව රවී බැඳුම්කර කොමිසමට ගෙනැල්ල ඇහුව. ඒ කියන්නෙ ලක්ෂ 14 ගානේ මාස කුලියක් දීල හිටිය, මාස 8ක් හිටියා, ලක්ෂ 1650ක් දීල ගේ ගත්තා, අර්ජුන ඇලෝසියස් එක්ක සම්බන්දෙ තිබුණ, සල්ලි ගෙනාවෙ බෑග්වලින්. දැන් මෙතන තියෙනව මොකක් හරි හුටපටයක්. ගෙනැල්ල ඇහුව බැඳුම්කර කොමිසම රවි කරුණානායකගෙන් “ඔයා දැන් කොහෙද ඉන්නෙ?” “මගේ ගේ හදන නිසා වෙන ගෙදරක ඉන්නෙ”. “කුලියටද ඉන්නෙ?” “නෝන තමයි දන්නෙ”. “කුලිය කීයද?” “නෝන තමයි දන්නෙ”. “කුලිය ගෙවන්නෙ කවුද?” “නෝන තමයි දන්නෙ”. “ගේ සල්ලි දීල ගත්තද?” “නෝන තමයි දන්නෙ”. “සල්ලි දීල ගන්න සල්ලි කොහෙන්ද?” “නෝන තමයි දන්නෙ”. “කීයක් දීලද ගත්තෙ?” “නෝන තමයි දන්නෙ”. බැඳුම්කර කොමිසම හරි… නඩුව ඉවරයි. දැන් හරි නම් මොකක්ද වෙන්න ඕන? පහුවදා ගේන්න ඕන නෝන. නොන ගෙනත් අහන්න ඕන. ඒ අපේ තමයි එහෙම අහන්නේ. රවීලගෙ එහෙම අහන් නැහැ. ඔය වගේම ගම්පහ මල්වාන අක්කර 18ක ඉඩමකුත් මහා මාලිගාවක් වගේ ගේකුත් හැදුවා. මුල්ගල තියපු බාසුන්නැහැ කටඋත්තරයක් දීල කිව්ව මුල්ගල තියපු දවසෙ මුල් ගල තියන්න උපදෙස් දුන්නෙ පුෂ්පා, බැසිල්ගෙ නෝන. ප්ලෑන් එක ඇන්දෙ මුදිත ජයකොඩි ඒ කාලෙ ආණ්ඩුවෙ සියලුම සැලසුම් හැදුවෙ මුදිත ජයකොඩි. එයා ඇවිල්ල කටඋත්තර දීල කියනව ගෙදර ප්ලෑන් එක අඳින්න උපදෙස් දුන්නෙ පුෂ්ප කියල, බැසිල්ගෙ නෝන. දොර උළුවහු හදපු බාසුන්නැහැ ඇවිල්ල කියනවා උළුවස්ස තියන දවසෙ කිරි වීදුරුවක් අරන් ඉස්සල්ලම ඇතුල් වුණේ පුෂ්පා. බැසිල්ගෙන් FCID එක ඇහුව “ගේ කාගෙද?” “මගේ නෙමෙයි” කිව්ව. එහෙනම් පුෂ්පත් එයාගෙ නෙවෙයි. අනුන්ගෙ ගෙවල්වලට කිරි වීදුරු අරන් යනවට. ගේ එයාගෙ නෙවෙයි කිව්ව FCID එක හා… හරි… නඩුව ඉවරයි. ඔය වගේම යෝෂිත රාජපක්ෂ දෙහිවල යාබද ඉඩම් දෙකක් අරගෙන මහ ගෙයක් හැදුවා. අපේ වසන්ත සහෝදරය ගිහිල්ල පැමිණිල්ල දැම්ම. නාවික හමුදාවෙ ලෙෆ්ටිනන් මේ තරම් ඉඩමක් අරං ගෙයක් හදන්න සල්ලි කොහෙන්ද? FCIDය ගෙනාවා යෝෂිතව. “ගේ කාගෙද?” යෝෂිත කිව්ව “මගෙ”. “ඉඩම කාගෙද?” “මගෙ”. “ඉඩම ගන්නත් ගේ හදන්නත් සල්ලි කොහෙන්ද?” “ආච්චි දුන්න”. ඊට පස්සෙ FCIDයෙන් ආච්චි ගෙන්නුව. ආච්චිගෙන් ඇහුවා “යෝෂිතට ඉඩමක් අරන් දුන්නද?” “ඔව්”. “ගේ හදල දුන්නද?” “ඔව්”. “සල්ලි කොහෙන්ද?” ඒකනේන්නං වැඩේ. “මම දවසක් මිදුලෙ වාඩිවෙලා ඉන්නකොට කට්ටියක් වෑන් එකකින් ඇවිල්ල මට මැණික් මල්ලක් දීල ගියා” කිව්ව. “මැණික් මල්ල අතේ තියන් ඉන්නකොට තවත් කට්ටියක් ඇවිත් මැණික් මල්ල අරං සල්ලි මල්ලක් දීල ගියා” කිව්ව. FCID ය හා..හරි නඩුව ඉවරයි. අපේ ඔහොම වුනොත් දැන් ගමක කවුරු හරි කොල්ලෙක් අල්ලපු ගමේ කොල්ලෙක්ගෙ ටීවි එකක් හොරකම් කරල ගමේ ගෙදරකට පැනල. ඒ ගෙදර කෙනා ගිහිල් පොලිසියෙ පැමිණිල්ලක් දානවා. ටීවි එක හොය හොය ඉන්නකොට කොල්ල ටීවි එක මේසෙ උඩ තියාගෙන මැද සාලෙ හාන්සි පුටුවෙ ඇලවිල ටිවි එක බල බල ඉන්නවා. පොලිසියෙන් අහනවා ටීවි එක කොහෙන්ද? එතකොට කියනවා මාර වැඩේ දවසක් මේ ඉල් මහේ මහා වැස්ස තියෙන කාලෙ මට වේලාසනින් නින්ද ගියා මට හොඳට නින්ද ගියා හීන ගොඩක් පෙනුන ඒ අතර අපූරු හීනයක් පෙනුන සුදු වතින් ඇවිල්ල කෙනෙක් ටීවී එකක් තියල යනව හීනෙන් දැක්ක. මෙහෙම කිව්වොත් කොහොම තියෙයිද පොලිසියෙන්? මම දවසක් එනකොට අපේ තලාව සහෝදරයෙක්ගෙ ගෙදරට ගොඩ වුණා. වයසක තාත්ත කෙනෙක් මට ඇවිත් කියනවා “පුතේ අපි අලි ඈ”. මම ඇහුව “මොකක්?” “නෑ අපි පරම්පරාවෙන් අලි නොවැ”. පරම්පරාවෙන් අලිලු. ඒ කියන්නේ ගමේ ඉන්නව පරම්පරාවෙන් අලි. දැන් එහෙ ඉන්නවද පරම්පරාවෙන් අලි?. උඩ කවුරුත් නෑ පරම්පරාවේ. එක්සත් ජාතික පක්ෂෙ සභාපති කරු කාලයක් රනිල් ගාව කාලයක් මහින්ද ගාව දැන් ආයෙ රනිල් ගාව එක්සත් ජාතික පක්ෂෙ මෙහෙ හිටපු නායකයා කාලයක් මහින්ද දැන් නම් අර නුවර වැවේ ගේකට වෙලා ඇති. ආවද දන්නෑ අහගන්න? දැන් මෛත්‍රී ගාව. ඒගොල්ලන්ට තියෙනවද පක්ෂ? සුසන්ත පුංචි නිලමෙ රත්නපුර දිස්ත්‍රික්කෙ වසවර්තියා. කාලයක් රනිල් මහත්තය ගාව ඊළඟ මහින්ද මහත්තය ගාව දැන් මෛත්‍රීපාල මහත්තය ගාව. ඒගොල්ලන්ට තියෙනවද පක්ෂ පරම්පරාවෙන් පක්ෂ? ශ්‍රී ලංකා නිදහස් පක්ෂෙ මාතර නායකයා මංගල සමරවීර. දැන් එක්සත් ජාතික පක්ෂෙ මහනුවර නායකයා කෙහෙලිය කාලයක්, දැන් මහින්ද මහත්තයගෙ මහනුවර නායකයා. දැන් එන්න අහනවලු එයත් රිසව් ඈ. මොකක්ද මේ වෙලා තියෙන්නේ? ඒ ගොල්ලන්ට පක්ෂත් නැහැ. පරම්පරාවෙන් පක්ෂත් නැහැ. කොළපාට නිල්පාට මොකවත් නැහැ. උඩ තියෙන්නෙ එක පක්ෂයයි, ගමේ පක්ෂ ගොඩයි. ගමේ තියෙනව පරම්පරාවෙන් අලි පරම්පරාවෙන් ශ්‍රී ලංකා. පරම්පරාවෙන් පක්ෂ එනවද? පරම්පරාවෙන් වාසගම එනවා. මොකක්ද වන්නිනායක මුදියන්සේලාගේ, මුත්තත් වන්නිනායක මුදියන්සේලාගේ, අත්තත් වන්නිනායක මුදියන්සේලාගේ, තාත්තත් වන්නිනායක මුදියන්සේලාගේ, පුතත් වන්නිනායක මුදියන්සේලාගේ, මුණුබුරත් වන්නිනායක මුදියන්සේලාගේ. මොකද වාසගම එනව පරම්පරාවෙන් පරම්පරාවට නේද? මේ වගේ පක්ෂ එනවද පරම්පරාවෙන් පරම්පරාවට? එක්සත් ජාතික පක්ෂ මුදියන්සේලාගේ සුමනදාස ඉන්නවද එහෙම කවුරුවත්? ශ්‍රී ලංකා නිදහස් පක්ෂ ආරච්චිලාගේ විමලසේන. එහෙම නෑ. මොකද වුනේ? ඒ ගොල්ලො එකට හිටිය. ගම්වල අපි බෙදුවා. මේකයි සිද්ද වුනේ ගමේ ඉන්නව පරම්පරාවෙන් අලියා. ආයෙ මුකුත් නැහැ සමහර වැඩිහිටි තාත්තල ඉන්නව ඩී.එස් සේනානායක මහත්තය මින්නේරිය වැවට ගල තිබ්බ දවසේ ඉදං ඉතිහාස කතාව මතකයි. පරම්පරාවෙන් අලිය. දැන් මේ නගර සභාව ගත්තොත් කොට්ඨාස 14ක් තියෙනව නියෝජිතයො 14 දෙනෙක් ඉන්නවා. දැන් තමුන්නාන්සෙල නියෝජිතයා පත් කරගන්න ඕන. තමුන්නාන්සෙලගෙ කොන්ත්‍රාත්කාරය නෙවෙයි. එතනදි ජනතා විමුක්ති පෙරමුණ ඇවිල්ල තියෙන්නෙ තමුන්නාන්සෙලගෙ නියෝජිතය වෙනුවෙන්. අපි කොන්ත්‍රාත් කරන්න ආපු අය නෙවෙයි. හම්බකරගන්න ආපු අය නෙවෙයි. දේශපාලන බිස්නස් එකක් කරගත්ත අය නෙවෙයි. ඒගොල්ලන්ට දේශපාලනය හොඳ බිස්නස් එකක්. අපි දන්නව එස්.එම්.චන්ද්‍රසේන ඇමති වුණා ලාභයි. බර්ටි දිසානායක මිය ගියත් මං කියන්න ඕන. ඉස්සර කැකිරාවෙ ජිනදාස මහත්මයගේ කාර් එකේ ඩ්‍රයිවර් ඒ හිටපු ටයිපිස් නෝනත් එක්ක පැනල ගියා. ජිනදාස මහත්තය අයින් කලා. කලංකුට්ටිය පැත්තෙ ගිහිල්ල හරක් පැටෙව්ව. මට සීය කෙනෙක් හම්බවෙලා කිව්ව “ඒ කාලේ කලංකුට්ටිය පැත්තෙ බර්ටි බර්ටි කියනකොට හරක් දුවනවලු”. එහෙම කට්ටිය මහ ඇමති වුණා ලාභයි. ඉතිං මේ ගොල්ලන්ට දේශපාලනේ බිස්නස් එකක්. අර ගාල්ලෙ පැත්තෙ ඉන්නව පියසේන ගමගේ. එතකොට පේරාදෙණිය විශ්වවිද්‍යාලෙන් අවුට්වෙලා ඇවිල්ල කැන්ටර් එකක් අරගෙන ගාල්ලෙ තේ දළු පැටෙව්ව. ගාල්ලෙ කට්ටිය ඒ කාලෙ කිව්වෙ කැන්ටර් පියසේන කියල. අද කැන්ටර් පියසේන කොහොමද? කොළඹ ගෙවල්, තේවතු, රබර්වතු දේශපාලනේ ලාබයි. මහින්දානන්ද අළුත්ගමගේ රක්ෂණ නියෝජිතයා. අද කොහොමද දේපළ? දේශපාලනය ලාභයි. තමුන්නාන්සෙලගෙ නගරාධිපති ගැන හිතන්න. තමුන්නාන්සෙල පත්කරපු සභාපතිල ගැන හිතන්න. දේශපාලනේ ලාභයි. ජනතා විමුක්ති පෙරමුණේ අපි දේශපාලනේ තෝරාගෙන තියෙන්නේ ව්‍යාපාරයක් විදියට නෙවෙයි. දේශපාලනය කියන්නේ මහජන සේවයක් විදියට. අපේ නියෝජිතයො කවුරුවත් යන්නේ බිස්නස් කරන්න නෙවෙයි. මේ මොකවත් කරගන්න බැරි නිසා දේශපාලනය කරපු අය නෙවෙයි අපි කවුරුවත්. කිසිදෙයක් කරන්න බැරි නිසා දේශපාලනයට ආපු අය නෙවෙයි. මේ හැමදෙනාම, අපේ වසන්ත සහෝදරයා, අපේ ලාල් සහෝදරයා, අපේ ආනන්ද සහෝදරයා, අපේ තිලකසිරි සහෝදරයා ගලෙන් බිඳුනුවැවේ ලොකුම හරක් පට්ටිය අයිති තිලකසිරි සහෝදරයා. ඕන්නම් බලාගෙන ඉන්න පුළුවන්නේ. අපි ආවෙ මොකටද? අපේ රටේ මේ දේශපාලනය විනාශවෙලා ජනතාව විනාශයට පත් කරල රට විනාශ කරල තියෙනවා. මේ ජනතාවට මේ රටට මීට වඩා හොඳ අනාගතයක් හදන්න ඕන. ඒ වෙනුවෙන් අපි දේශපාලනය තොරගෙන තිබෙන්නේ. ව්‍යාපාර වෙනුවෙන් දේශපාලනය තොරගත්ත මිනිස්සු නෙවෙයි. ඒ නිසා තමුන්නාන්සෙලගෙ නියෝජිතය බවට ජනතා විමුක්ති පෙරමුණේ නියෝජිතය තෝරා පත් කරල එවන්න. කිසි අගයක් තියාගන්න එපා. කිසි බයක් තියාගන්න එපා තමුන්නාන්සෙල තෝරා පත්කරල එවන්න ඕන ජනතා විමුක්ති පෙරමුණේ නියෝජිතයා. මේ ඇවිල්ල කොන්ත්‍රාත්කාරයෝ තෝරාපත් කරල එවන ඡන්දෙ නෙවෙයි. ගමේ නියෝජිතය තොරන ඡන්දෙ. මේ නගර සභාවෙ නම් නගර සභාවට එන සල්ලි ඒ වසරේ කොට්ඨාසවලට බෙදනවා. කොට්ඨාසවලට බෙදුවට පස්සෙ ඒ කොට්ඨාසෙ කණ්ඩායම එකතු වෙනවා. එකතුවෙලා කියනවා ආනන්ද සහෝදරය නම් ඒ කොට්ඨාසෙ ඇවිල්ල කියනව ගමේ අයට පන්සලේ හාමුදුරුවන් වහන්සේ, ග්‍රාමසේවක මහත්තයා, මරණාධාර සමිති සභාපතිතුමා, ප්‍රභූවරයා ඔක්කොම එකතු කරල ටීම් එකක් හදනවා. හදල කියනව මේ සැරේ මේ කොට්ඨාසෙට මෙච්චර සල්ලි ඇවිල්ල තියෙනවා අපි මොනවද කරන්නේ? කෙනෙක් කියයි “පාර හදමු” “නැහැ ඊට වඩා හොඳයි ළදරු පාසල හදන එක” “නැහැ ඊට වඩා හොඳයි කාණු පද්ධතිය හදන එක” කට්ටියම කතාවෙලා යෝජනාව ගන්නවා. යෝජනා අරං කියනව ඇස්තමේන්තුව මෙච්චරයි පාර හදමු අපි එහෙනම් අඩි 12 තියෙන්න ඕන පාර අඩ් 6ක් තියෙන්න ඕන කොන්ක්‍රීට් එක 3:2:1ට කොන්ක්‍රීට් එක. ප්‍රමිතියට කොන්ක්‍රීට් එක තියෙන්න ඕන. කිලෝමීටර් 2ක් දුරට තියෙන්න ඕන. මෙන්න ගාන ඉස්සල්ලම දානව බෝඩ් එකක් පාරේ දිග මෙච්චරයි පළල මෙච්චරයි ඝනකම මෙච්චරයි කොන්ක්‍රීට් අනුපාතය 3:2:1යි. මෙන්න අනුපාතය ගමේ අයට කියනව බලාගන්න. බාසුන්නැහැ දානව නම් තේරෙනව නම් දාන්නෙ වැරදියට කියල ආව ගමේ කෙනා පොඩ්ඩක් නතර වෙන්න ආනන්ද සහෝදරයට කතා කළා අපි බලමු මේක ටිකක් වැඩේ කරනවා. අද පුළුවන්ද? හිටපු ගමන් එළිවෙනකොට පාරෙ කොන්ක්‍රීට් එක දාල. දන්නෙත් නෑ. ඇයි ලාභ බිස්නස් එක ඒගොල්ලො කරනවා. වැඩියෙම ඔය ගම්වල දාන්නෙ කොන්ක්‍රීට් නෙවෙයි බොරළු. ගොඩනැගිලි හදන්නෑ හොඳේ. ගොඩනැගිලි ටිකක් හොරකම් කරන්න අමාරුයි. අඩි 9 බිත්ති නම් අඩි නමයට තියෙන්න ඕන. 9 ½ උස නම් 9 ½ට තියෙන්න ඕන. ඇස්බැස්ටෝස් වහල නම් ඇස්බැස්ටෝස් තියෙන්න ඕන. ඒ හින්දා ගොඩනැගිල්ලෙන් අමාරුයි. කැමතිම පස්වැඩ. ඇති තරම් දානව බොරළු නැත්නම් කොන්ක්‍රීට්. කොන්ක්‍රීට් එකේ තියෙන්නෙ මොකක්ද වැලි 3 ගල් 2 සිමෙන්ති 1 හදපු පාර වැලි 6 ගල් 2 වතුරයි. ඉතිං පාර හදල වැහි දෙකයි කොන්ක්‍රීට් එක කාණුවෙ. කාණුව පාරෙ. මොකක්ද මේ වෙලා තියෙන්නෙ තමුන්නාන්සෙල හිතනවද මේක ඕන කියල? ඒ නිසා මේක වෙනස් කරන්න ඕන නැද්ද? අපේ රටේ දේශපාලනය අරක්ගෙන තියෙන ප්‍රධානම පිළිලය හොරකම. ආර්ථික ප්‍රතිපත්ති ගැන අපි වෙනම කතා කරමු. හැබැයි කාටවත් අනුමත කරන්න බෑ හොරකම අපේ රට වෙලාගෙනම තියෙන්නෙ හොරකම. පාර්ලිමේන්තුව තමයි ජාතික හොරගුහාව. පළාත් සභාව කියන්නෙ ප්‍රාදේශීය හොර ගුහාව. නගර සභාව නාගරික හොරගුහාව. නගර සභාව ගාවින් යද්දි පොඩි පුළුටු ගඳක් එන්නැද්ද? අනිවාර්යෙන් එන්න ඕන හොරු ළඟින තැන් මේව. අර ඉත්තෑවො ළඟින තැන් වගේ නේද? ගඳ එනවනෙ එතනින්. අර උරැලෑවො ළඟින තැන් කබල්ලෑවො ළඟින තැන් වගේ මේව හොරු ළඟින තැන්. මේ මහජන දේපළ කෝටි ප්‍රකෝටි ගණන් හොරකම් කරන අය. මේ රටේ හොරකම් නොකරන ප්‍රාදේශීය සභාවක් හදන්න පුළුවන් හොරුන්ට දඬුවම් දිය හැකි පාලනයක් හදන්න පුළුවන් ජනතා විමුක්ති පෙරමුණට විතරයි. වෙන කාටවත් ඒක හදන්න බැහැ. අපි මේ තොර ගන්න එන්නෙ තමුන්නාන්සෙලගේ මේ නියෝජිතයා. ඒ ගොල්ලො තෝරන්න එන්නෙ කවුද? මේ නියෝජිතය තමයි භයානකම කෙනා මතක තබා ගන්න. මේකෙ හරිම තීන්දුව ගන්න ඕන මේකෙ තොරන්නෙ නියෝජිතය කවුද? චන්ද්‍රානිගෙ මෑන් හැරිසන්ගෙ මෑන්. මේ එන්නේ චන්ද්‍රානිට මෑන්ස්ල ටිකක් හදාගන්න. මේ නගර සභාවෙ 14 දෙනෙක් ඕන. දැන් ආරංචි විදියට සමහර තැන්වල ඉන්නෙ හැරිසන්ගෙ මෑන්ලු. ඒ නිසා මෙහෙටත් දැන් සැලසුමලු ඒ පැත්තෙ කට්ටිය පරාද කරන්න. ඇයි ඒ තමන්ගෙ මෑන්ස්ල ටික ඕන. මොකටද මේ? මේ හදන්නෙ ජනතා නියෝජිතයො නෙවෙයි. මේ හදන්නෙ චන්ද්‍රානිගෙ නියෝජිතයා හැරිසන්ගෙ නියෝජිතයා. ඒ ගොල්ලන්ට ඊළඟ සැරේ ඡන්ද කරන්න පහළ ඕන යාන්ත්‍රණයක්. තමන්ගෙ බලය තියාගෙන යන්න. මට ඔය මන්ත්‍රී තුමිය හම්බුනා පාර්ලිමේන්තුවේදි. මම ඇහුව ඇමති තුමිය අනුරාධපුර නගර සභාවේ ලයිස්තුව හදල ඉවරද. හදල නම් ඉවර තමයි ඒ වුනාට එක නමක්වත් දැන්ම කියන්නැ කිව්ව. දැන්ම කිව්වොත් නොදෙන අය අනික් පැත්තට පනිනවලු. ඒ නිසා අන්තිම වෙලාව වෙනකල් කියන්නෑ කිව්ව. ඇයි ඔය නාම යෝජනාවලට පොරයක් තියෙන්නෙ? දැන් ජනතා විමුක්ති පෙරමුණේ කොතනකවත් නාම යෝජනාවලට පොරයක් තිබ්බද? ඒ විතරක් නෙවෙයි මෙතන ඉන්නව පක්ෂෙ ක්‍රියාකාරින් ගොඩක් හැබැයි ඒගොල්ලො ඡන්දෙ ඉල්ලන්නෙ නැහැ. ඡන්දෙ ඉල්ලන්නෙ නැතිව ඡන්දෙ බර අදින ක්‍රියාකාරිකයින් රැසක් ඉන්නවා. හැබැයි ගමේ හොඳම කෙනා ඡන්දෙට දැම්ම සමහර විට එයා අලුත් කෙනෙක්, සමහර විට එයා වෙන පක්ෂෙක හිටපු කෙනෙක්, සමහරවිට එයා ගමේ හොඳ කෙනෙක්. හැබැයි අපේ ක්‍රියාකාරිකයො ඇවිල්ල කිව්වෙ නැහැ “මේ ඔයා මේ ළඟදි පක්ෂෙට ආවෙ මම්ම ඉල්ලන්න ඕන” එහෙම කිව්වද? නෑ. ඇයි අපි හදන්නෙ ගමේ නියෝජිතයා. සමහර අපේ සහෝදරයො කිව්ව මට වඩා අපේ ගමේ හොඳ කෙනෙක් ඉන්නවා මම අයිංවෙන්නම් මෙයා දාමු. මෙයා තමයි ගමේ හොඳ නියෝජිතය. දැන් අපි ගමේ හොඳ නියෝජිතය දාද්දි එයාල දාන්නෙ කවුද? ඒ ගොල්ලන් එව්වෙ ඒගොල්ලන්ගෙ නියෝජිතයො. චන්ද්‍රානි තෝරනව නගර සභාවෙ එයාගෙ නියෝජිතයො. හැරිසන් තෝරනව එයාගෙ නියෝජිතයො. චන්දිම ගමගේ එයාගෙ නියෝජිතයො තෝරනව. මේ එයාලගෙ නියෝජිතයො ඔන්න ඔය ජාතික පන්නයෙ හොරු කණ්ඩායම ජාතික පන්නයෙ බලය රඳා පවතින්නෙ මෙන් මේ නියෝජිත රැල මත. මේක තමයි ඒ නියෝජිත රැළ. මෙයා තමයි සමෘධි කපනව කියල තර්ජනය කරන්නෙ. මෙයා තමයි වෙන රැස්වීමකට ගියොත් තර්ජනය කරන්නෙ. මෙයා තමයි අනෙක් පාක්ෂිකයව බය කරන්නෙ. ගම බයකරගෙන ඉන්න නියෝජිතයව මේ ගේන්න හදන්නේ. මෙච්චර කාලයක් මේ අවුරුදු 3ක් ප්‍රාදේශීය සභා තිබ්බෙ නෑ. ගමේ දේශපාලනය ටිකක් නිදහස් වෙලා තිබුණා. ඇයි නියෝජිතය නැහැ. ගමේ හැම පක්ෂයක්ම රැස්වීම් තියෙනවා. හැම පක්ෂෙකටම සහභාගි වෙනවා. ඇයි නියෝජිතය නැහා. මේ තොරන්න එන්නෙ ඒගොල්ලන්ගෙ නියෝජිතයා. ගමට රැස්වීමකට ගියපුවාම ගමේ දෙන්නෙක් තුන්දෙනෙක් දානව දෙපැත්තෙන් එන්නෙ කවුද කියල නම් ලියන්න. මිනිස්සු බය කරන්න. ඒ නියෝජිතය මේ තොරන්න හදන්නෙ. සමෘධිය කපනව කියල වෙන රැස්වීමකට ගියොත් බය කරනව ඒ නියෝජිතය මේ තෝරන්න හදන්නෙ. වෙන අයත් එක්ක දේශපාලනය කළොත් ගමේ ඉන්න දෙන්නෙ නෑ. ඒ ගොල්ලන්ගෙ නියෝජිතය මේ තෝරන්න හදන්නෙ. හරිම උදාහරණය කඩුවෙල අම්මයි මාමයි ගිහිල්ල වෙන රැස්වීමකට අපේක්ෂකය ඇවිල්ල අම්මගෙ කටට පිස්තෝලෙ තියල. අම්මට පිස්තෝලෙ තියනව නම් ජනතාවට කොහොම කරයිද? මහින්දගෙ කට්ටිය කඩුවෙල. මේ තෝරන්නේ එයාලගෙ ජාතික බලය. මං අර මුලින් කියපු වංචනික උඩ ඉන්න ටීම් එකේ ප්‍රාදේශීය බලය තමයි හදන්නෙ මේ අය හරහා. මේ තොරන්නෙ ජනතා නියෝජිතයො නෙවෙයි. මේ තොරන්නෙ ඒගොල්ලන්ගෙ නියෝජිතයා. එයාට බලය තියාගෙන යන්න ඕන. චන්ද්‍රානිට හැම වෙලාවෙම එන්නෑ අනුරාධපුරේ. හැරිසන් එන්නෑ හැමදාම අනුරාධපුරේ. ගමගේ එන්නෑ හැමදාම අනුරාධපුරේ. සේමසිංහ එන්නෑ හැමදාම අනුරාධපුරේ. එස් එම් එන්නෑ හැමදාම අනුරාධපුරේ. හැබැයි ටීම් එක එලනව ගමේ. බය කරන්න චන්ඩි පාට් දාන්න. කොන්ත්‍රාත් කරන්න වැලි කපන්න. ගස් කපන්න. මේ චන්ඩි රැලක් තෝරන එකයි ඡන්දෙ ඒගොල්ලන්ගෙ. ඒ නිසා අපි අහනව මේ නගර සභාවෙ වැසියන්ගෙන් අපි අහනව මේ ප්‍රාදේශීය සභාවල ජීවත්වෙන ජනතාවගෙන් තමුන්නාන්සෙලගෙ නියෝජිතය කවුද වෙන්න ඕන? චන්ද්‍රානිගෙ නියෝජිතයෙක්ද නැහැ ජනතාවගෙ නියෝජිතයා. ජනතා විමුක්ති පෙරමුණට ඡන්දෙ දුන්නොත් තමුන්නාන්සෙලට තෝරගන්න පුළුවන් තමුන්නාන්සෙලගෙ ගමේ තමුන්නාන්සෙලගෙ නගරෙ තමුන්නාන්සෙලගෙ නියෝජිතය තමුන්නාන්සෙලට තෝරගන්න පුළුවන්. වෙන පක්ෂෙකට ඡන්දෙ දුන්නොත් චන්ද්‍රානිගෙ නියෝජිතය හැරිසන්ගෙ නියෝජිතය ගමගේගෙ නියෝජිතය තෝරගන්න පුළුවන්. ඒගොල්ලන්ට ඊළඟ ඡන්ද කරන ටීම් එක. බය කරන් ඉන්න ටීම් එක. සල්ලි ටික එනකොට කොන්ත්‍රාත් කරන ටීම් එක. ඒ නිසා මේ දේශපාලනය ගමේ ඡන්දෙ වගේම ජාතික වශයෙන් වැදගත් ඡන්දයක්. අපි ඉතාමත් වැදගත් තීන්දු තීරණ රැසකට අවතීර්ණ වෙන ඡන්දෙ බවට මේ ඡන්දෙ පත්කරගමු. අපි තමුන්නාන්සෙලට කියනව භාර දෙන්න මේ ප්‍රාදේශීය සභාව. භාර දෙන්න මේ නගර සභාව. අපි සහතික වශයෙන් එක මේ හොරකම නතර කරනවා. ජාතික හොරගුහාව අපි අල්ල ගන්න ඕන පාර්ලිමේන්තුව. හැබැයි හොරුත් හරියට කඳවුරු බැඳගෙන ඉන්නෙ. ජාතික මධ්‍යස්ථානෙ තියෙනව හමුදා මූලස්ථානය කොළඹ තියෙනව වගේ. ජාතික හොර මධ්‍යස්ථානය තියෙනවා පාර්ලිමේන්තුවෙ. ප්‍රාදේශීය බල කඳවුර සාලිය පුර තියෙනවා වගේ හමුදාවේ, පළාත් බල කඳවුර තියෙනව පළාත් සභාවේ. ප්‍රාදේශීය කඳවුර තියෙනවා වගේ මිහින්තලේ ප්‍රාදේශීය හොර කඳවුර තියෙනව නගර සභාවේ. ඉතිං ජාතික කඳවුරට ගහන්න මොකද කරන්න ඕන? චූටි චූටි කඳවුරුවලට ගගහ යන්න ඕන වටේ තියෙන. දැන් මේ ඇවිල්ල තියෙන්නෙ පරිවාර කඳවුරු ටික. පරිවාර හොරු ළඟින තැන්. පරිවාර මධ්‍යස්ථාන තමයි මේ නගර සභා ප්‍රාදේශීය සභා. අපි හරියට මේ පරිවාර මධ්‍යස්ථාන මුදව ගත්තොත් සහතික වශයෙන් 2020දි ජාතික මධ්‍යස්ථානය මුදව ගන්න පුළුවන්. ඒ නිසා ජාතික මධ්‍යස්ථානය මුදවාගැනීම සඳහා පරිවාර මධ්‍යස්ථාන ප්‍රාදේශීය මධ්‍යස්ථාන මුදවාගන්න පටන් ගමු. මේ ඡන්දෙදි එහෙම කරන්න පුළුවන්. ඒ නිසා හොරකම නතරකරන්න ප්‍රාදේශීය සභාවෙ. කාර්යක්ෂම කරන්න ප්‍රාදේශීය සභාවෙ. ප්‍රාදේශීය සභාවට ඇති පාරවල් ටික හදන ප්‍රාදේශීය සභාව. ගමේ නගරය අලංකාර කරන ප්‍රාදේශීය සභාව. ළදරුවන්ගෙ අධ්‍යාපනය ගැබිනි මව්වරුන්ගෙ කාර්යභාරය ඉටුකරන ප්‍රාදේශීය සභාව. අලුත් අත්දැකීමක් ගන්න තමුන්නාන්සෙල මේ තුලින්. රටේ ජනතාව වගේම සාමාන්‍යයෙන් අපි කවුරුත් කිලිටි ඇඳුම් ඇඳගෙන ඉන්න කැමති නෑ. දරුව කිලි ඇඳුම ඇඳන් ඉද්දි අම්ම කියනව පුතේ ඇඟ හෝදල ඇඳුම මාරුකරගන්න කියල. ඒ නිසා කිලිටි ඇඳුම් ඇඳගෙන ඉන්න කවුරුත් කැමති නෑ. හැබැයි අවුරුදු 70ක් අපේ රටට කිලිටි ගඳගහන දේශපාලන වස්ත්‍රයක් පොරවල තියෙනවා. මේක කිලිටි වෙලා තියෙන්නේ. මේක අණ්ඩ දාලා තියෙන්නේ. මේක ගඳගහල තියෙන්නේ. මේ දේශපාලන වස්ත්‍රය මේ රටින් ඉවත් කරන්න ඕන. ඒ නිසා මේ රට වෙලාගෙන තියෙන කිළිටි ගඳගහන දේශපාලන වස්ත්‍රය වෙනුවට නව දේශපාලන වස්ත්‍රයක් අළුත් අත්දැකීම් සහිත මේ රට ගොඩනැගීම සඳහා දැක්මක් තිබෙන කැපකිරීම් පරිත්‍යාගයන් සහිත නව ඇඳුමක් අපේ රටට අන්දමු. ඒ තීරණය අපි ගමු. ඒ වෙනුවෙන් මේ ප්‍රාදේශීය සභාව පටන් ගමු. මේ ඉන්න කාටවත් තමුන්නාන්සෙලට ඡන්ද දෙන්න ඇදයක් තියෙන්න බෑ. මේ හැමදෙනාම ජනතා විමුක්ති පෙරමුණේ අපේක්ෂකයෙක් කියල කියන්නේ සැලකිය යුතු ප්‍රමාණෙකින් ජනතා විමුක්ති පෙරමුණ විසින්ම පෙරීමට භාජනය කරපු අය. පෙරල හොඳම කණ්ඩායමක් ඉදිරිපත් කරල තියෙනවා. ඒ නිසා තමුන්නාන්සෙල කිසිදු සැකයක් සමහර විට නම දන්නැතිව ඇති සමහරවිට ආර්ථික වශයෙන් ශක්තිමත් නැතිවෙන්න පුළුවන් සමහරවිට ලොකු මන්දිර නොතිබෙන්න පුළුවන් හැබැයි මතක තබා ගන්න පෙරාපු ටීම් එක ජනතා විමුක්ති පෙරමුණ ඉදිරිපත් කරල තියෙන්නනෙ. තමුන්නාන්සෙලගෙ නියෝජිතය හැටියට බය නැතිව ප්‍රාදේශීය සභාවට නගර සභාවට යවන්න ඕන කණ්ඩායම ජනතා විමුක්ති පෙරමුණ ඉදිරිපත් කරල තියෙනවා. අපි එක සහතිකයක් දෙනව තමුන්නාන්සෙලට. ජනතා විමුක්ති පෙරමුණ ඉස්සරහින් කතිරයක් ගහන්න. ඡන්දෙ කියන්නෙ ගණුදෙනුවක් තමුන්නාන්සෙල අපි කෙරේ විශ්වාසය තියල අපිට ඡන්දයක් දෙනවා. හොඳම ගනුදෙනුව ඒ නිසා අපි බැඳී සිටිනව ඒ විශ්වාසය රකින්න. මේ රටේ මොන පක්ෂෙටද කියන්න පුලුවන් තමන්ට ඡන්දෙ ලබා දුන්න ඡන්ද දායකයගෙ ගෞරවය රකිනව කියල. රනිල් වික්‍රමසිංහ මහත්තය 2015 එක්සත් ජාතික පක්ෂෙට ඡන්දෙ ලැබුනා ඡන්ද දායකයගෙ ගෞරවේ රැක්කද? ගෞරවය රැක්කෙ නෑ. මාස 2ක් 3ක් යනකොට ඡන්ද දායකයට හිතෙනවා මොකක්ද මේ කරගත්ත වැඩේ. ඡන්දෙ දුන්න කියල කියන්න ලැජ්ජාවෙත් බෑ. එළියෙ ගිහිල්ල කියන්නත් බෑ නෝනට බයිනවා. “තමුසෙ කිව්ව හින්ද තමයි දුන්නෙ මගුල” කියල. නෝනට බැනල වැඩක් තියෙනවද? ඇයි ඡන්දෙ දීල ඉවරවෙලා ඒ පක්ෂය ඡන්දය ලබා දුන්න ඡන්ද දායකයගෙ ගෞරවය රකින්න බැරි නම් මොකක්ද ඒ දේශපාලනය? ඡන්දෙ දීල මේ දිස්ත්‍රික්කෙන් අර වීරකුමාර කියන හාදය දෙවෙනියට ඇවිල්ල. රැක්කද ගෞරවේ? දැන් කාටහරි කෑගහල කියන්න පුළුවන්ද ඡන්දෙ දුන්නෙ එයාට කියල? කියන්න බෑ. මේ රටේ ඡන්දයක් දුන්නොත් ජනතා විමුක්ති පෙරමුණට ඡන්දෙ දුන්නෙ ජනතා විමුක්ති පෙරමුණට කියල ගෞරවයෙන් බය නැතිව සමාජය ඉදිරියේ කියන්න පුළුවන් ප්‍රමාණයෙන් විශ්වාසය අපි රැකල තියෙනවා. අපි තමුන්නාන්සෙලගෙ විශ්වාසය රකිනවා. ඒ නිසා ඡන්දෙ දෙන්න කිසිදු පැකිලීමක් වෙන්න එපා. ජනතා විමුක්ති පෙරමුණට ලබාදෙන හැම ඡන්දෙකම ඡන්ද දායකයගෙ ගෞරවය හා විශ්වාසය රකින බවට අපි තමුන්නාන්සෙලට සහතික කරනවා. වෙන කිසි පක්ෂෙකට ඡන්දෙ දුන්න කියල තමුන්නාන්සෙලට රකින්න බැහැ. අද ඡන්දෙ දෙන්න පුළුවන් අලියට හෙට අනික් පැත්තෙ ගිහිල්ල ඉඳගන්නවා. අද ඡන්දෙ දෙන්න පුළුවන් ජීඑල්ගෙ පක්ෂෙට අනිත් පැත්තෙන් හිට ගන්නවා. ජී.එල්.පීරිස් කියන්නෙ මොකක්ද ඒගොල්ලො ප්‍රාදේශීය සභාවට ගියාට පස්සෙ එක්සත් ජාතික පක්ෂෙ අරගෙන ආණ්ඩුව හදනවලු. දැන්මම ඇත්තෙ යටින් ගනුදෙනු. ඔය වැඩේම කරනව එක්සත් ජාතික පක්ෂෙ ඉතිං කොහෙන් කොහෙ වාඩි වෙයිද දන්නෙ නැහැ ඡන්දෙ දීල දවස් දෙක තුනකින් වෙස්මූනක් දාගෙන තමයි ගමෙන් යන්න වෙන්නෙ. ඒ නිසා ඡන්දෙ දීල ගෞරවයෙන් විශ්වාසෙන් මුහුණ දෙන්න පුළුවන් එකම පක්ෂය ජනතා විමුක්ති පෙරමුණ. ඒ නිසා පැකිලීමකින් දෙගිඩියාවකින් නැතිව මම එක්සත් ජාතික පාක්ෂිකයන්ගෙන් ඉල්ලා හිටින්නේ කිසිදු පැකිලීමක් නැතිව තමුන්නාන්සෙල තොරගන්න ඕන ජනතා විමුක්ති පෙරමුණ මේ සැරේ. මොකද අගමැතිටවත් ආණ්ඩුවටවත් මොකුත් වෙන්නෙ නෑ. පැකිලීමකින් තොරව මේ සැරේ තමුන්ට බය නැතිව විශ්වාසෙන් ඡන්දෙ දෙන්න පුළුවන් තැන ජනතා විමුක්ති පෙරමුණ. ඒ වෙනුවෙන් පෙබවාරි මාසෙ 10 වෙනිදා ඡන්දෙ ලබා දෙන්න. අපි හැමදෙනාම ගෙන් ගෙට යන් ඥාතින් හම්බෙමු හිතවතුන් හම්බෙමු රටට අලුත් ජවයක් අලුත් ඵලයක් නිර්මාණය කරන මැතිවරණය බවට මේ මැතිවරණය පත්කරගමු. ඒ වෙනුවෙන් ජනතා විමුක්ති පෙරමුණ දිනවමු මේ ප්‍රාදේශීය සභා නගර සභා ජනතා විමුක්ති පෙරමුණට භාරදෙමු කියල ඉල්ලා හිටිමින් මම නතරවෙනව බොහොම ස්තුතියි ජයවේවා සියලු දෙනාටම.”", "URL": "https://lankatruth.com/si/?p=45880", "Category": "පුවත්", "Parent URL": null}